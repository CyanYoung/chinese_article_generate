poet,title,text
郭圆,咏韦皋,宣父从周又适秦，昔贤谁少出风尘。当时甚讶张延赏，不识韦皋是贵人。
韦应物,送别覃孝廉,思亲自当去，不第未蹉跎。家住青山下，门前芳草多。秭归通远徼，巫峡注惊波。州举年年事，还期复几何。
李洞,送龙州田使君旧诗家,御札轸西陲，龙州出牧时。度关云作雪，挂栈水成澌。剑淬号猿岸，弓悬宿鹤枝。江灯混星斗，山木乱枪旗。锁库休秤药，开楼又见诗。无心陪宴集，吟苦忆京师。
杨凌,明妃怨,汉国明妃去不还，马驮弦管向阴山。匣中纵有菱花镜，羞对单于照旧颜。
戴叔伦,族兄各年八十馀见招游洞,鹤发婆娑乡里亲，相邀共看往年春。拟将儿女归来住，且是茅山见老人。
文丙,新栽松,可怜同百草，况负雪霜姿。歌舞地不尚，岁寒人自移。阶除添冷淡，毫末入思惟。尽道生云洞，谁知路嶮巇。
独孤及,代书寄上裴六冀、刘二颍,昔余马首东，君在海北汭。尽屏簿领书，相与议岩穴。载来诣佳境，每山有车辙。长啸林木动，高歌唾壶缺。此辞月未周，虏马嘶绛阙。猛虎踞大道，九州当中裂。闻君弃孤城，犹自握汉节。耻栖恶木影，忍与故山别。脱舄挂岭云，冏然若鸟逝。唯留潺湲水，分付练溪月。尔来大谷梨，白花再成雪。关梁限天险，欢乐竟两绝。大盗近削平，三川今底宁。句芒布春令，屏翳收雷霆。伊洛日夜涨，鸣皋兰杜青。鶱鶱两黄鹄，何处游青冥。畴昔切玉刃，应如新发硎。及时当树勋，高悬景钟铭。莫抱白云意，径往丹丘庭。功成傥长揖，然后谋沧溟。
钱起,送李判官赴桂州幕,欲知儒道贵，缝掖见诸侯。且感千金诺，宁辞万里游。雁峰侵瘴远，桂水出云流。坐惜离居晚，相思绿蕙秋。
丘为,题农父庐舍,东风何时至，已绿湖上山。湖上春已早，田家日不闲。沟塍流水处，耒耜平芜间。薄暮饭牛罢，归来还闭关。
戎昱,送吉州阎使君入道二首,闻道桃源去，尘心忽自悲。余当从宦日，君是弃官时。金汞封仙骨，灵津咽玉池。受传三箓备，起坐五云随。洞里花常发，人间鬓易衰。他年会相访，莫作烂柯棋。庐陵太守近隳官，霞帔初朝五帝坛。风过鬼神延受箓，夜深龙虎卫烧丹。冰容入镜纤埃静，玉液添瓶漱齿寒。莫遣桃花迷客路，千山万水访君难。
李白,陪族叔当涂宰游化城寺升公清风亭,化城若化出，金榜天宫开。疑是海上云，飞空结楼台。升公湖上秀，粲然有辩才。济人不利己，立俗无嫌猜。了见水中月，青莲出尘埃。闲居清风亭，左右清风来。当暑阴广殿，太阳为裴回。茗酌待幽客，珍盘荐凋梅。飞文何洒落，万象为之摧。季父拥鸣琴，德声布云雷。虽游道林室，亦举陶潜杯。清乐动诸天，长松自吟哀。留欢若可尽，劫石乃成灰。
刘复,送刘秀才南归（一作陈存诗）,鸟啼杨柳垂，此别千万里。古路入商山，春风生灞水。停车落日在，罢酒离人起。蓬户寄龙沙，送归情讵已。
陆瀍,和张相公太原山亭怀古诗,激水泻飞瀑，寄怀良在兹。如何谢安石，要结东山期。入座兰蕙馥，当轩松桂滋。于焉悟幽道，境寂心自怡。
吕温,病中自户部员外郎转司封,羸卧承新命，优容获所安。遣儿迎贺客，无力拂尘冠。偃仰晴轩暖，支离晓镜寒。那堪报恩去，感激对衰兰。
李咸用,览文僧卷,虽无先圣耳，异代得闻韶。怪石难为古，奇花不敢妖。调高非郢雪，思静碍箕瓢。未可重吟过，云山兴转饶。
韩偓,重游曲江,鞭梢乱拂暗伤情，踪迹难寻露草青。犹是玉轮曾辗处，一泓秋水涨浮萍。
白居易,寒闺夜,夜半衾裯冷，孤眠懒未能。笼香销尽火，巾泪滴成冰。为惜影相伴，通宵不灭灯。
李端,寄畅当,麦秀草芊芊，幽人好昼眠。云霞生岭上，猿鸟下床前。颜子方敦行，支郎久住禅。中林轻暂别，约略已经年。
齐己,荆门寄沈彬,罢趋明圣懒从知，鹤氅褵褷遂性披。道有静君堪托迹，诗无贤子拟传谁。松声白日边行止，日影红霞里梦思。珍重两篇千里达，去年江上雪飞时。
马戴,赠别北客,君生游侠地，感激气何高。饮尽玉壶酒，赠留金错刀。雁关飞霰雪，鲸海落云涛。决去如征鸟，离心空自劳。
刘兼,到郡后有寄,蜀路新修尽坦平，交亲深幸再逢迎。正当返袂思乡国，却似归家见弟兄。沾泽只惭尧綍重，溯流还喜范舟轻。欲将感恋裁书旨，多少鱼笺写得成。
独孤及,伤春怀归,谁谓乡可望，望在天地涯。但有时命同，万里共岁华。昨夜南山雨，殷雷坼萌芽。源桃不余欺，先发秦人家。寂寂户外掩，迟迟春日斜。源桃默无言，秦人独长嗟。不惜中肠苦，但言会合赊。思归吾谁诉，笑向南枝花。
王涯,塞上曲二首,天骄远塞行，出鞘宝刀鸣。定是酬恩日，今朝觉命轻。塞虏常为敌，边风已报秋。平生多志气，箭底觅封侯。
孟浩然,送吴悦游韶阳,五色怜凤雏，南飞适鹧鸪。楚人不相识，何处求椅梧。去去日千里，茫茫天一隅。安能与斥鷃，决起但枪榆。
张九龄,奉和吏部崔尚书雨后大明朝堂望南山,迢递终南顶，朝朝阊阖前。朅来青绮外，高在翠微先。双凤褰为阙，群龙俨若仙。还知到玄圃，更是谒甘泉。夜雨尘初灭，秋空月正悬。诡容纷入望，霁色宛成妍。东极华阴践，西弥嶓冢连。奔峰出岭外，瀑水落云边。汉帝宫将苑，商君陌与阡。林华铺近甸，烟霭绕晴川。既庶仁斯及，分忧政已宣。山公启事罢，吉甫颂声传。济济金门步，洋洋玉树篇。徒歌虽有属，清越岂同年。
罗隐,相和歌辞·铜雀台,强歌强舞竟难胜，花落花开泪满缯。只合当年伴君死，免教憔悴望西陵。
李频,游四明山刘樊二真人祠，题山下孙氏居,久在仙坛下，全家是地仙。池塘来乳洞，禾黍接芝田。起看青山足，还倾白酒眠。不知尘世事，双鬓逐流年。
李白,幽涧泉,拂彼白石，弹吾素琴。幽涧愀兮流泉深，善手明徽高张清。心寂历似千古，松飕飗兮万寻。中见愁猿吊影而危处兮，叫秋木而长吟。客有哀时失职而听者，泪淋浪以沾襟。乃缉商缀羽，潺湲成音。吾但写声发情于妙指，殊不知此曲之古今。幽涧泉，鸣深林。
姚合,送僧游边（一作送无可）,师向边头去，边人业障轻。腥膻斋自洁，部落讲还成。传教多离寺，随缘不计程。三千世界内，何处是无生。
李绅,悲善才,穆王夜幸蓬池曲，金銮殿开高秉烛。东头弟子曹善才，琵琶请进新翻曲。翠蛾列坐层城女，笙笛参差齐笑语。天颜静听朱丝弹，众乐寂然无敢举。衔花金凤当承拨，转腕拢弦促挥抹，花翻凤啸天上来，裴回满殿飞春雪。抽弦度曲新声发，金铃玉珮相瑳切。流莺子母飞上林，仙鹤雌雄唳明月。此时奉诏侍金銮，别殿承恩许召弹。三月曲江春草绿，九霄天乐下云端。紫髯供奉前屈膝，尽弹妙曲当春日。寒泉注射陇水开，胡雁翻飞向天没。日曛尘暗车马散，为惜新声有馀叹。明年冠剑闭桥山，万里孤臣投海畔。笼禽铩翮尚还飞，白首生从五岭归。闻道善才成朽骨，空馀弟子奉音徽。南谯寂寞三春晚，有客弹弦独凄怨。静听深奏楚月光，忆昔初闻曲江宴。心悲不觉泪阑干，更为调弦反覆弹。秋吹动摇神女佩，月珠敲击水晶盘。自怜淮海同泥滓，恨魄凝心未能死。惆怅追怀万事空，雍门感慨徒为尔。
吴筠,高士咏·郑子真张仲蔚,子真岩石下，仲蔚蓬蒿居。礼聘终不屈，清贫长晏如。心情在耕艺，养寿资玄虚。至乐非外物，道冥欢有馀。
罗隐,送舒州宿松县傅少府（一题作送宿松傅少府）,江蓠漠漠树重重，东过清淮到宿松。县好也知临浣水，官闲应得看灊峰。春生绿野吴歌怨，雪霁平郊楚酒浓。留取馀杯待张翰，明年归棹一从容。
姚鹄,塞外寄张侍御,千里入黄云，羁愁日日新。疏钟关路晓，远雨寒山春。南眺有归雁，北来无故人。却思陪宴处，回望与天邻。
贺知章,晓发,江皋闻曙钟，轻枻理还舼。海潮夜约约，川露晨溶溶。始见沙上鸟，犹埋云外峰。故乡杳无际，明发怀朋从。
高拯,及第后赠试官,公子求贤未识真，欲将毛遂比常伦。当时不及三千客，今日何如十九人。
张籍,秋夜长,秋天如水夜未央，天汉东西月色光。愁人不寐畏枕席，暗虫唧唧绕我傍。荒城为村无更声，起看北斗天未明。白露满田风袅袅，千声万声鹖鸟鸣。
刘禹锡,夔州窦员外使君见示悼妓诗顾余尝识之因命同作,前年曾见两鬟时，今日惊吟悼妓诗。凤管学成知有籍，龙媒欲换叹无期。空廊月照常行地，后院花开旧折枝。寂寞鱼山青草里，何人更立智琼祠。
姚合,和李十二舍人、裴四二舍人两阁老酬白少傅见寄,罢草王言星岁久，嵩高山色日相亲。萧条雨夜吟连晓，撩乱花时看尽春。此世逍遥应独得，古来闲散有谁邻。林中长老呼居士，天下书生仰达人。酒挈数瓶杯亦阔，诗成千首语皆新。纶闱并命诚宜贺，不念衰年寄上频。
姚合,和李十二舍人直日放朝对雪,今朝街鼓何人听，朝客开门对雪眠。岂比直庐丹禁里，九重天近色弥鲜。
李白,送长沙陈太守二首,长沙陈太守，逸气凌青松。英主赐五马，本是天池龙。湘水回九曲，衡山望五峰。荣君按节去，不及远相从。七郡长沙国，南连湘水滨。定王垂舞袖，地窄不回身。莫小二千石，当安远俗人。洞庭乡路远，遥羡锦衣春。
贯休,送少年禅师二首,秀眉青目树花衣，一钵随缘智不知。佛与轮王嫌不作，世间刚有个痴儿。万水千山一鹤飞，岂愁游子暮何之。古今此著无人会，王积新输更不疑。
孟浩然,送从弟邕下第后寻会稽,疾风吹征帆，倏尔向空没。千里在俄顷，三江坐超忽。向来共欢娱，日夕成楚越。落羽更分飞，谁能不惊骨。
董思恭,咏月,北堂未安寝，西园聊骋望。玉户照罗帏，珠轩明绮障。别客长安道，思妇高楼上。所愿君莫违，清风时可访。
罗邺,曲江春望,故国东归泽国遥，曲江晴望忆渔樵。都缘北阙春先到，不是南山雪易消。瑞影玉楼开组绣，欢声丹禁奏云韶。虽然未得陪鸳鸯，亦酹金觞祝帝尧。
韩愈,答柳柳州食虾蟆,虾蟆虽水居，水特变形貌。强号为蛙哈，于实无所校。虽然两股长，其奈脊皴皰。跳踯虽云高，意不离泞淖。鸣声相呼和，无理只取闹。周公所不堪，洒灰垂典教。我弃愁海滨，恒愿眠不觉。叵堪朋类多，沸耳作惊爆。端能败笙磬，仍工乱学校。虽蒙勾践礼，竟不闻报效。大战元鼎年，孰强孰败桡。居然当鼎味，岂不辱钓罩。余初不下喉，近亦能稍稍。常惧染蛮夷，失平生好乐。而君复何为，甘食比豢豹。猎较务同俗，全身斯为孝。哀哉思虑深，未见许回棹。
释彪,宝琴,吾有一宝琴，价重双南金。刻作龙凤象，弹为山水音。星从徽里发，风来弦上吟。钟期不可遇，谁辨曲中心。
皮日休,奉和鲁望齐梁怨别次韵,芙蓉泣恨红铅落，一朵别时烟似幕。鸳鸯刚解恼离心，夜夜飞来棹边泊。
高適,同崔员外、綦毋拾遗九日宴京兆府李士曹,今日好相见，群贤仍废曹。晚晴催翰墨，秋兴引风骚。绛叶拥虚砌，黄花随浊醪。闭门无不可，何事更登高。
陆龟蒙,和袭美寄广文先生,忽辞明主事真君，直取姜巴路入云。龙篆拜时轻诰命，霓襟披后小玄纁。峰前北帝三元会，石上东卿九锡文。应笑世间名利火，等闲灵府剩先焚。
齐己,夏日城中作二首,三面僧邻一面墙，更无风路可吹凉。他年舍此归何处，青壁红霞裹石房。竹低莎浅雨濛濛，水槛幽窗暑月中。有境牵怀人不会，东林门外翠横空。
胡曾,咏史诗·谷口,一旦天真逐水流，虎争龙战为诸侯。子真独有烟霞趣，谷口耕锄到白头。
郑谷,闷题,落第春相困，无心惜落花。荆山归不得，归得亦无家。
王维,终南山,太乙近天都，连山接海隅。白云回望合，青霭入看无。分野中峰变，阴晴众壑殊。欲投人处宿，隔水问樵夫。
李嘉祐,裴侍御见赠斑竹杖,骚人夸竹杖，赠我意何深。万点湘妃泪，三年贾谊心。愿持终白首，谁道贵黄金。他日归愚谷，偏宜绿绮琴。
李中,江行值暴风雨,风狂雨暗舟人惧，自委神明志不邪。投得苇湾波浪息，岸头烟火近人家。
权德舆,马秀才草书歌（大理马正之二）,伯英草圣称绝伦，后来学者无其人。白眉年少未弱冠，落纸纷纷运纤腕。初闻之子十岁馀，当时时辈皆不如。犹轻昔日墨池学，未许前贤团扇书。艳彩芳姿相点缀，水映荷花风转蕙。三春并向指下生，万象争分笔端势。有时当暑如清秋，满堂风雨寒飕飕。乍疑崩崖瀑水落，又见古木饥鼯愁。变化纵横出新意，眼看一字千金贵。忆昔谢安问献之，时人虽见那得知。
韦应物,京师叛乱寄诸弟,弱冠遭世难，二纪犹未平。羁离官远郡，虎豹满西京。上怀犬马恋，下有骨肉情。归去在何时，流泪忽沾缨。忧来上北楼，左右但军营。函谷行人绝，淮南春草生。鸟鸣野田间，思忆故园行。何当四海晏，甘与齐民耕。
李商隐,圣女祠,松篁台殿蕙香帏，龙护瑶窗凤掩扉。无质易迷三里雾，不寒长著五铢衣。人间定有崔罗什，天上应无刘武威。寄问钗头双白燕，每朝珠馆几时归。
杜甫,归来,客里有所过，归来知路难。开门野鼠走，散帙壁鱼干。洗杓开新酝，低头拭小盘。凭谁给麹蘖，细酌老江干。
王勃,深湾夜宿,津涂临巨壑，村宇架危岑。堰绝滩声隐，风交树影深。江童暮理楫，山女夜调砧。此时故乡远，宁知游子心。
陈羽,夏日宴九华池赠主人,池上凉台五月凉，百花开尽水芝香。黄金买酒邀诗客，醉倒檐前青玉床。
赵嘏,赠女仙,水思云情小凤仙，月涵花态语如弦。不因金骨三清客，谁识吴州有洞天。
韦应物,新秋夜寄诸弟,两地俱秋夕，相望共星河。高梧一叶下，空斋归思多。方用忧人瘼，况自抱微痾。无将别来近，颜鬓已蹉跎。
卢仝,新月,仙宫云箔卷，露出玉帘钩。清光无所赠，相忆凤凰楼。
韩翃,寒食（一作寒食日即事）,春城无处不飞花，寒食东风御柳斜。日暮汉宫传蜡烛，轻烟散入五侯家。
徐昌图,木兰花,沉檀烟起盘红雾，一箭霜风吹绣户。汉宫花面学梅妆，谢女雪诗栽柳絮。长垂夹幕孤鸾舞，旋炙银笙双凤语。红窗酒病嚼寒冰，冰损相思无梦处。
杜甫,得舍弟观书自中都已达江陵，今兹暮春月末…情见乎词,尔到江陵府，何时到峡州。乱难生有别，聚集病应瘳。飒飒开啼眼，朝朝上水楼。老身须付托，白骨更何忧。
裴说,道林寺,独立凭危阑，高低落照间。寺分一派水，僧锁半房山。对面浮世隔，垂帘到老闲。烟云与尘土，寸步不相关。
皎然,感兴赠乌程李明府伯宜兼简诸秀才,门前岘山近，无路可登陟。徒爱岘山高，仰之常叹息。不如松与桂，生在重岩侧。
李商隐,岳阳楼,欲为平生一散愁，洞庭湖上岳阳楼。可怜万里堪乘兴，枉是蛟龙解覆舟。
皎然,咏敡上人座右画松,写得长松意，千寻数尺中。翠阴疑背日，寒色欲生风。真树孤标在，高人立操同。一枝遥可折，吾欲问生公。
韩偓,感事三十四韵（丁卯已后）,紫殿承恩岁，金銮入直年。人归三岛路，日过八花砖。鸳鹭皆回席，皋夔亦慕膻。庆霄舒羽翼，尘世有神仙。虽遇河清圣，惭非岳降贤。皇慈容散拙，公议逼陶甄。江总参文会，陈暄侍狎筵。腐儒亲帝座，太史认星躔。侧弁聆神算，濡毫俟密宣。宫司持玉研，书省擘香笺。唯理心无党，怜才膝屡前。焦劳皆实录，宵旰岂虚传。始议新尧历，将期整舜弦。去梯言必尽，仄席意弥坚。上相思惩恶，中人讵省愆。鹿穷唯牴触，兔急且cg猭。本是谋赊死，因之致劫迁。氛霾言下合，日月暗中悬。恭显诚甘罪，韦平亦恃权。畏闻巢幕险，宁寤积薪然。谅直寻钳口，奸纤益比肩。晋谗终不解，鲁瘠竟难痊。只拟诛黄皓，何曾识霸先。嗾獒翻丑正，养虎欲求全。万乘烟尘里，千官剑戟边。斗魁当北坼，地轴向西偏。袁董非徒尔，师昭岂偶然。中原成劫火，东海遂桑田。溅血惭嵇绍，迟行笑褚渊。四夷同效顺，一命敢虚捐。山岳还青耸，穹苍旧碧鲜。独夫长啜泣，多士已忘筌。郁郁空狂叫，微微几病癫。丹梯倚寥廓，终去问青天。
李商隐,昭肃皇帝挽歌辞三首,九县怀雄武，三灵仰睿文。周王传叔父，汉后重神君。玉律朝惊露，金茎夜切云。笳箫凄欲断，无复咏横汾。玉塞惊宵柝，金桥罢举烽。始巢阿阁凤，旋驾鼎湖龙。门咽通神鼓，楼凝警夜钟。小臣观吉从，犹误欲东封。莫验昭华琯，虚传甲帐神。海迷求药使，雪隔献桃人。桂寝青云断，松扉白露新。万方同象鸟，举恸满秋尘。
胡曾,咏史诗·洛阳（一作司空图诗）,石勒童年有战机，洛阳长啸倚门时。晋朝不是王夷甫，大智何由得预知。
张继,长相思,辽阳望河县，白首无由见。海上珊瑚枝，年年寄春燕。
李白,山鹧鸪词,苦竹岭头秋月辉，苦竹南枝鹧鸪飞。嫁得燕山胡雁婿，欲衔我向雁门归。山鸡翟雉来相劝，南禽多被北禽欺。紫塞严霜如剑戟，苍梧欲巢难背违。我今誓死不能去，哀鸣惊叫泪沾衣。
许浑,学仙二首,汉武迎仙紫禁秋，玉笙瑶瑟祀昆丘。年年望断无消息，空闭重城十二楼。心期仙诀意无穷，采画云车起寿宫。闻有三山未知处，茂陵松柏满西风。
施肩吾,候仙词,西归公子何时降，南岳先生早晚来。巡历世间犹未遍，乞求鸾鹤且裴回。
黄滔,寄友人山居,断峤沧江上，相思恨阻寻。高斋秋不掩，几夜月当吟。落石有泉滴，盈庭无树阴。茫茫名利内，何以拂尘襟。
毛明素,与琳法师,冶长倦缧绁，韩安叹死灰。始验山中木，方知贵不材。
张籍,宿山祠（一作宫山祠）,秋草宫人斜里墓，宫人谁送葬来时。千千万万皆如此，家在边城亦不知。
刘禹锡,湖州崔郎中曹长寄三癖诗自言癖在诗与琴酒…四韵以谢之,视事画屏中，自称三癖翁。管弦泛春渚，旌旆拂晴虹。酒对青山月，琴韵白蘋风。会书团扇上，知君文字工。
齐己,送赵长史归闽川,荆门与闽越，关戍隔三千。风雪扬帆去，台隍指海边。客情消旅火，王化似尧年。莫失春回约，江城谷雨前。
骆宾王,咏水,列名通地纪，疏派合天津。波随月色净，态逐桃花春。照霞如隐石，映柳似沉鳞。终当挹上善，属意澹交人。
张碧,美人梳头,玉堂花院小枝红，绿窗一片春光晓。玉容惊觉浓睡醒，圆蟾挂出妆台表。金盘解下丛鬟碎，三尺巫云绾朝翠。皓指高低寸黛愁，水精梳滑参差坠。须臾拢掠蝉鬓生，玉钗冷透冬冰明。芙蓉拆向新开脸，秋泉慢转眸波横。鹦鹉偷来话心曲，屏风半倚遥山绿。
耿湋,秋夜喜卢司直严少府访宿,寂寂闭层城，悠悠此夜情。早凉过鬓发，秋思入柴荆。严子多高趣，卢公有盛名。还如杜陵下，暂拂蒋元卿。
李翱,赠毛仙翁,紫霄仙客下三山，因救生灵到世间。龟鹤计年承甲子，冰霜为质驻童颜。韬藏休咎传真箓，变化荣枯试小还。从此便教尘骨贵，九霄云路愿追攀。
方干,送于丹,至业是至宝，莫过心自知。时情如甚畅，天道即无私。入洛霜霰苦，离家兰菊衰。焚舟不回顾，薄暮又何之。
李洞,喜鸾公自蜀归,禁院对生台，寻师到绿槐。寺高猿看讲，钟动鸟知斋。扫石月盈帚，滤泉花满筛。归来逢圣节，吟步上尧阶。
綦毋潜,祇园寺,宝坊求往迹，神理驻沿洄。雁塔酬前愿，王身更后来。加持将暝合，朗悟豁然开。两世分明见，馀生复几哉。
陆龟蒙,蝉,只凭风作使，全仰柳为都。一腹清何甚，双翎薄更无。伴貂金换酒，并雀画成图。恐是千年恨，偏令落日呼。
许浑,雁,万里衔芦别故乡，云飞水宿向潇湘。数声孤枕堪垂泪，几处高楼欲断肠。度日翩翩斜避影，临风一一直成行。年年辛苦来衡岳，羽翼摧残陇塞霜。
张谔,岐王席上咏美人,半额画双蛾，盈盈烛下歌。玉杯寒意少，金屋夜情多。香艳王分帖，裙娇敕赐罗。平阳莫相妒，唤出不如他。
李端,元丞宅送胡濬及第东归觐省,登龙兼折桂，归去当高车。旧楚枫犹在，前隋柳已疏。月中逢海客，浪里得乡书。见说江边住，知君不厌鱼。
皮日休,七爱诗·房杜二相国（玄龄、如晦）,吾爱房与杜，贫贱共联步。脱身抛乱世，策杖归真主。纵横握中算，左右天下务。肮脏无敌才，磊落不世遇。美矣名公卿，魁然真宰辅。黄阁三十年，清风一万古。巨业照国史，大勋镇王府。遂使后世民，至今受陶铸。粤吾少有志，敢蹑前贤路。苟得同其时，愿为执鞭竖。
权德舆,戏和三韵,墨翟突不黔，范丹甑生尘。君今复劳歌，鹤发吹湿薪。前诏许真秩，何如巾软轮。
韩愈,湘中酬张十一功曹,休垂绝徼千行泪，共泛清湘一叶舟。今日岭猿兼越鸟，可怜同听不知愁。
张祜,题圣女庙,古庙无人入，苍皮涩老桐。蚁行蝉壳上，蛇窜雀巢中。浅水孤舟泊，轻尘一座蒙。晚来云雨去，荒草是残风。
孟浩然,檀溪寻故人（一题作檀溪寻古）,花伴成龙竹，池分跃马溪。田园人不见，疑向洞中栖。
张蠙,逢漳州崔使君北归,在郡多殊称，无人不望回。离城携客去，度岭担猿来。障写经冬蕊，瓶缄落暑梅。长安有归宅，归见锁青苔。
岑参,送王大昌龄赴江宁,对酒寂不语，怅然悲送君。明时未得用，白首徒攻文。泽国从一官，沧波几千里。群公满天阙，独去过淮水。旧家富春渚，尝忆卧江楼。自闻君欲行，频望南徐州。穷巷独闭门，寒灯静深屋。北风吹微雪，抱被肯同宿。君行到京口，正是桃花时。舟中饶孤兴，湖上多新诗。潜虬且深蟠，黄鹄举未晚。惜君青云器，努力加餐饭。
司空图,重阳阻雨,重阳阻雨独衔杯，移得山家菊未开。犹胜登高闲望断，孤烟残照马嘶回。
袁郊,霜,古今何事不思量，尽信邹生感彼苍。但想燕山吹暖律，炎天岂不解飞霜。
李白,下陵阳沿高溪三门六剌滩,三门横峻滩，六剌走波澜。石惊虎伏起，水状龙萦盘。何惭七里濑，使我欲垂竿。
韩偓,又和,樱桃花下会亲贤，风远铜乌转露盘。蝶下粉墙梅乍坼，蚁浮金斝酒难干。云和缓奏泉声咽，珠箔低垂水影寒。狂简斐然吟咏足，却邀群彦重吟看。
李中,泉,潺潺青嶂底，来处一何长。漱石苔痕滑，侵松鹤梦凉。泛花穿竹坞，泻月下莲塘。想得归何处，天涯助渺茫。
薛逢,邻相反行,东家有儿年十五，只向田园独辛苦。夜开沟水绕稻田，晓叱耕牛垦塉土。西家有儿才弱龄，仪容清峭云鹤形。涉书猎史无早暮，坐期朱紫如拾青。东家西家两相诮，西儿笑东东又笑。西云养志与荣名，彼此相非不同调。东家自云虽苦辛，躬耕早暮及所亲。男舂女爨二十载，堂上未为衰老人。朝机暮织还充体，馀者到兄还及弟。春秋伏腊长在家，不许妻奴暂违礼。尔今二十方读书，十年取第三十馀。往来途路长离别，几人便得升公车。纵令得官身须老，衔恤终天向谁道？百年骨肉归下泉，万里枌榆长秋草。我今躬耕奉所天，耘锄刈获当少年。面上笑添今日喜，肩头薪续厨中烟。纵使此身头雪白，又有儿孙还稼穑。家藏一卷古孝经，世世相传皆得力。为报西家知不知，何须谩笑东家儿。生前不得供甘滑，殁后扬名徒尔为。
罗隐,黄鹤驿寓题,野云芳草绕离鞭，敢对青楼倚少年。秋色未催榆塞雁，人心先下洞庭船。高歌酒市非狂者，大嚼屠门亦偶然。车马同归莫同恨，古人头白尽林泉。
无名氏,绝句,绿杨阴转画桥斜，舟有笙歌岸有花。尽日会稽山色里，蓬莱清浅水仙家。
钱起,题嵩阳焦道士石壁,三峰花畔碧堂悬，锦里真人此得仙。玉体才飞西蜀雨，霓裳欲向大罗天。彩云不散烧丹灶，白鹿时藏种玉田。幸入桃源因去世，方期丹诀一延年。
李嘉祐,袁江口忆王司勋、王吏部二郎中、起居十七弟,京华不啻三千里，客泪如今一万双。若个最为相忆处，青枫黄竹入袁江。
罗邺,萤二首,水殿清风玉户开，飞光千点去还来。无风无月长门夜，偏到阶前点绿苔。裴回无烛冷无烟，秋径莎庭入夜天。休向书窗来照字，近来红蜡满歌筵。
崔橹,柳,风慢日迟迟，拖烟拂水时。惹将千万恨，系在短长枝。骨软张郎瘦，腰轻楚女饥。故园归未得，多少断肠思。
令狐楚,从军词五首,荒鸡隔水啼，汗马逐风嘶。终日随征旆，何时罢鼓鼙。孤心眠夜雪，满眼是秋沙。万里犹防塞，三年不见家。却望冰河阔，前登雪岭高。征人几多在，又拟战临洮。胡风千里惊，汉月五更明。纵有还家梦，犹闻出塞声。暮雪连青海，阴霞覆白山。可怜班定远，生入玉门关。
皎然,问天,天公何时有，谈者皆不经。谁道贤人死，今为傅说星。
杜甫,武侯庙（庙在白帝西郊）,遗庙丹青落，空山草木长。犹闻辞后主，不复卧南阳。
黄滔,秋思,碧嶂猿啼夜，新秋雨霁天。谁人爱明月，露坐洞庭船。
陆龟蒙,奉和袭美怀华阳润卿博士三首,几降真官授隐书，洛公曾到梦中无。眉间入静三辰影，肘后通灵五岳图。北洞树形如曲盖，东凹山色入薰炉。金墟福地能容否，愿作冈前蒋负刍。火景应难到洞宫，萧闲堂冷任天风。谈玄麈尾抛云底，服散龙胎在酒中。有路还将赤城接，无泉不共紫河通。奇编早晚教传授，免以神仙问葛洪。终日焚香礼洞云，更思琪树转劳神。曾寻下泊常经月，不到中峰又累春。仙道最高黄玉箓，暑天偏称白纶巾。清斋若见茅司命，乞取朱儿十二斤。
李中,送圆上人归庐山,莲宫旧隐尘埃外，策杖临风拂袖还。踏雪独寻青嶂下，听猿重入白云间。萧骚红树当门老，斑驳苍苔锁径闲。预想松轩夜禅处，虎溪圆月照空山。
胡曾,咏史诗·关西,杨震幽魂下北邙，关西踪迹遂荒凉。四知美誉留人世，应与乾坤共久长。
皎然,送淳于秀才兰陵觐省,欢言欲忘别，风信忽相惊。柳浦归人思，兰陵春草生。撷芳心未及，视枕恋常盈。此去非长路，还如千里情。
李商隐,喜闻太原同院崔侍御台拜兼寄在台三二同年之什,鹏鱼何事遇屯同，云水升沉一会中。刘放未归鸡树老，邹阳新去兔园空。寂寥我对先生柳，赫奕君乘御史骢。若向南台见莺友，为传垂翅度春风。
杜甫,苏大侍御访江浦，赋八韵记异,庞公不浪出，苏氏今有之。再闻诵新作，突过黄初诗。乾坤几反覆，扬马宜同时。今晨清镜中，胜食斋房芝。余发喜却变，白间生黑丝。昨夜舟火灭，湘娥帘外悲。百灵未敢散，风破寒江迟。
皇甫冉,送薛秀才,虽是寻山客，还同慢世人。读书惟务静，无褐不忧贫。野色春冬树，鸡声远近邻。郄公即吾友，合与尔相亲。
韩垂,题金山,灵山一峰秀，岌然殊众山。盘根大江底，插影浮云间。雷霆常间作，风雨时往还。象外悬清影，千载长跻攀。
周朴,董岭水,湖州安吉县，门与白云齐。禹力不到处，河声流向西。去衙山色远，近水月光低。中有高人在，沙中曳杖藜。
贺朝,南山（一作贺朝清诗）,湖北雨初晴，湖南山尽见。岩岩石帆影，如得海风便。仙穴茅山峰，彩云时一见。邀君共探此，异箓残几卷。
张籍,送许处士,高情自与俗人疏，独向蓝溪选僻居。会到白云长取醉，不能窗下读闲书。
陆龟蒙,寄南岳客乞灵芜香,闻说融峰下，灵香似反魂。春来正堪采，试为劚云根。
皮日休,正乐府十篇·颂夷臣,夷师本学外，仍善唐文字。吾人本尚舍，何况夷臣事。所以不学者，反为夷臣戏。所以尸禄人，反为夷臣忌。吁嗟华风衰，何尝不由是。
白居易,游坊口悬泉，偶题石上（时为河南尹）,济源山水好，老尹知之久。常日听人言，今秋入吾手。孔山刀剑立，沁水龙蛇走。危磴上悬泉，澄湾转坊口。虚明见深底，净绿无纤垢。仙棹浪悠扬，尘缨风斗薮。岩寒松柏短，石古莓苔厚。锦坐缨高低，翠屏张左右。虽无安石妓，不乏文举酒。谈笑逐身来，管弦随事有。时逢杖锡客，或值垂纶叟。相与澹忘归，自辰将及酉。公门欲返驾，溪路犹回首。早晚重来游，心期罢官后。
李绅,朱槿花,瘴烟长暖无霜雪，槿艳繁花满树红。每叹芳菲四时厌，不知开落有春风。
卢纶,送少微上人游蜀,瓶钵绕禅衣，连宵宿翠微。树开巴水远，山晓蜀星稀。识遍中朝贵，多谙外学非。何当一传付，道侣愿知归。
贯休,东西二林寺流水,水尔何如此，区区矻矻流。墙墙边沥沥，砌砌下啾啾。味不卑于乳，声常占得秋。崩腾成大瀑，落托出深沟。远历神仙窟，高淋竹树头。数家舂碓磑，几处浴猿猴。共月穿峰罅，喧僧睡石楼。派通天宇阔，溜入楚江浮。为润知何极，无边始自由。好归江海里，长负济川舟。
刘禹锡,乐天寄洛下新诗，兼喜微之欲到，因以抒怀也,松间风未起，万叶不自吟。池上月未来，清辉同夕阴。宫徵不独运，埙篪自相寻。一从别乐天，诗思日已沉。吟君洛中作，精绝百炼金。乃知孤鹤情，月露为知音。微之从东来，威凤鸣归林。羡君先相见，一豁平生心。
陈标,秦王卷衣,秦王宫阙霭春烟，珠树琼枝近碧天。御气馨香苏合启，帘光浮动水精悬。霏微罗縠随芳袖，宛转鲛鮹逐宝筵。从此咸阳一回首，暮云愁色已千年。
韩愈,古风,今日曷不乐，幸时不用兵。无曰既蹙矣，乃尚可以生。彼州之赋，去汝不顾。此州之役，去我奚适。一邑之水，可走而违。天下汤汤，曷其而归。好我衣服，甘我饮食。无念百年，聊乐一日。
王建,杂曲歌辞·羽林行,长安恶少出名字，楼下劫商楼上醉。天明下直明光宫，散入五陵松柏中。百回杀人身合死，赦书尚有收城功。九衢一日消息定，乡吏籍中重改姓。出来依旧属羽林，立在殿前射飞禽。
李白,游秋浦白笴陂二首,何处夜行好，月明白笴陂。山光摇积雪，猿影挂寒枝。但恐佳景晚，小令归棹移。人来有清兴，及此有相思。白笴夜长啸，爽然溪谷寒。鱼龙动陂水，处处生波澜。天借一明月，飞来碧云端。故乡不可见，肠断正西看。
白居易,答皇甫十郎中秋深酒熟见忆,烟景冷苍茫，秋深夜夜霜。为思池上酌，先觉瓮头香。未暇倾巾漉，还应染指尝。醍醐惭气味，琥珀让晶光。若许陪歌席，须容散道场。月终斋戒毕，犹及菊花黄。
钱起,早夏,楚狂身世恨情多，似病如忧正是魔，花萼败春多寂寞，叶阴迎夏已清和。鹂黄好鸟摇深树，细白佳人著紫罗。军旅阅诗裁不得，可怜风景遣如何。
姚合,寄送卢拱秘书游魏州,太行山下路，荆棘昨来平。一自开元后，今逢上客行。地形吞北虏，人事接东京。扫洒氛埃静，游从气概生。蓟门春不艳，淇水暖还清。看野风情远，寻花酒病成。官闲身自在，诗逸语纵横。车马回应晚，烟光满去程。
高蟾,秋日北固晚望二首,风含远思翛翛晚，日照高情的的秋。何事满江惆怅水，年年无语向东流。泽国路岐当面苦，江城砧杵入心寒。不知白发谁医得，为问无情岁月看。
皎然,寄崔万芳夔,气杀高隼击，惜芳步寒林。风摇苍琅根，霜剪荍y9心。归思忽眇眇，佳气亦沉沉。我身岂遐远，如隔湘汉深。事迩智莫及，愿乖情不任。迟君忘言侣，一笑开吾襟。
周存,西戎献马,天马从东道，皇威被远戎。来参八骏列，不假贰师功。影别流沙路，嘶流上苑风。望云时蹀足，向月每争雄。禀异才难状，标奇志岂同。驱驰如见许，千里一朝通。
鲍溶,隋宫,柳塘烟起日西斜，竹浦风回雁弄沙。炀帝春游古城在，坏宫芳草满人家。
白居易,杂曲歌辞·乐世,管急丝繁拍渐稠，绿腰宛转曲终头。诚知乐世声声乐，老病人听未免愁。
鲍溶,沛中怀古,烟芜歌风台，此是赤帝乡。赤帝今已矣，大风邈凄凉。惟昔仗孤剑，十年朝八荒。人言生处乐，万乘巡东方。高台何巍巍，行殿起中央。兴言万代事，四坐沾衣裳。我为异代臣，酌水祀先王。抚事复怀昔，临风独彷徨。
独孤及,客舍月下对酒，醉后寄毕四耀,乡路风雪深，生事忧患迫。天长波澜广，高举无六翮。独立寒夜移，幽境思弥积。霜月照胆净，银河入檐白。沽酒聊自劳，开樽坐檐隙。主人奏丝桐，能使高兴剧。清机暂无累，献酢更络绎。慷慨葛天歌，愔愔广陵陌。既醉万事遗，耳热心亦适。视身兀如泥，瞪目傲今昔。故人间城阙，音信两脉脉。别时前盟在，寸景莫自掷。心与白日斗，十无一满百。寓形薪火内，甘作天地客。与物无亲疏，斗酒胜竹帛。何必用自苦，将贻古贤责。
戴叔伦,题招隐寺,昨日临川谢病还，求田问舍独相关。宋时有井如今在，却种胡麻不买山。
朱庆馀,将之上京别淮南书记李侍御,心地偶相见，语多为别难。诗成公府晚，路入翠微寒。逢石自应坐，有花谁共看。身为当去雁，云尽到长安。
杜甫,陪王使君晦日泛江就黄家亭子二首,山豁何时断，江平不肯流。稍知花改岸，始验鸟随舟。结束多红粉，欢娱恨白头。非君爱人客，晦日更添愁。有径金沙软，无人碧草芳。野畦连蛱蝶，江槛俯鸳鸯。日晚烟花乱，风生锦绣香。不须吹急管，衰老易悲伤。
孟郊,鸦路溪行，呈陆中丞,鸦路不可越，三十六渡溪。有物饮碧水，高林挂青蜺。历览道更险，驱使迹频暌。视听易常主，心魂互相迷。浪石忽摇动，沙堤信难跻。危峰紫霄外，古木浮云齐。出阻望汝郡，大贤多招携。疲马恋旧秣，羁禽思故栖。应怜泣楚玉，弃置如尘泥。
罗隐,粉,每持纤白助君时，霜自无憀雪自疑。郎若姓何应解傅，女能窥宋不劳施。妆成丽色唯花妒，落尽啼痕只镜知。最好玉京仙署里，更和秋月照琼枝。
李白,与南陵常赞府游五松山（山在南陵铜井西五里有古精舍）,安石泛溟渤，独啸长风还。逸韵动海上，高情出人间。灵异可并迹，澹然与世闲。我来五松下，置酒穷跻攀。征古绝遗老，因名五松山。五松何清幽，胜境美沃州。萧飒鸣洞壑，终年风雨秋。响入百泉去，听如三峡流。剪竹扫天花，且从傲吏游。龙堂若可憩，吾欲归精修。
柳宗元,酬曹侍御过象县见寄（象县，柳州县名）,破额山前碧玉流，骚人遥驻木兰舟。春风无限潇湘意，欲采蘋花不自由。
郑谷,南游,凄凉怀古意，湘浦吊灵均。故国经新岁，扁舟寄病身。山城多晓瘴，泽国少晴春。渐远无相识，青梅独向人。
张说,奉和御制与宋璟源乾曜同日上官命宴东堂赐诗应制,大块熔群品，经生偶圣时。猥承三事命，虚忝百僚师。右揆谋华硕，前星傅重资。连骞求旧礼，滥典乐贤诗。赐釜同荣拜，摐金宴宰司。菊花吹御酒，兰叶捧天词。宝历休明盛，颓年晷漏衰。少留青史笔，未敢赤松期。
廖匡图,松,曾于西晋封中散，又向东吴作大夫。浓翠自知千古在，清声谁道四时无。枝柯偃后龙蛇老，根脚盘来爪距粗。直待素秋摇落日，始将凡木斗荣枯。
白居易,答谢家最小偏怜女（感元九悼亡诗，因为代答三首）,嫁得梁鸿六七年，耽书爱酒日高眠。雨荒春圃唯生草，雪压朝厨未有烟。身病忧来缘女少，家贫忘却为夫贤。谁知厚俸今无分，枉向秋风吹纸钱。
裴迪,辋川集二十首·华子冈,落日松风起，还家草露晞。云光侵履迹，山翠拂人衣。
刘禹锡,题于家公主旧宅,树绕荒台叶满池，箫声一绝草虫悲。邻家犹学宫人髻，园客争偷御果枝。马埒蓬蒿藏狡兔，凤楼烟雨啸愁鸱。何郎独在无恩泽，不似当初傅粉时。
白居易,与皇甫庶子同游城东,闲游何必多徒侣，相劝时时举一杯。博望苑中无职役，建春门外足池台。绿油剪叶蒲新长，红蜡黏枝杏欲开。白马朱衣两宫相，可怜天气出城来。
陈标,婕妤怨,掌上恩移玉帐空，香珠满眼泣春风。飘零怨柳凋眉翠，狼藉愁桃坠脸红。凤辇只应三殿北，鸾声不向五湖中。笙歌处处回天眷，独自无情长信宫。
NA,郊庙歌辞·武后大享拜洛乐章·昭和,九玄眷命，三圣基隆。奉承先旨，明台毕功。宗祀展敬，冀表深衷。永昌帝业，式播淳风。
刘得仁,山中舒怀寄上丁学士,五字投精鉴，惭非大雅词。本求闲赐览，岂料便蒙知。幽拙欣殊幸，提携更不疑。弱苗须雨长，懒翼在风吹。砺镞端杨叶，光门待桂枝。计闻尘里誉，因和禁中诗。
张辞,别令诗,张辞张辞自不会，天下经书在腹内。身即腾腾处世间，心即逍遥出天外。
柳宗元,零陵春望,平野春草绿，晓莺啼远林。日晴潇湘渚，云断岣嵝岑。仙驾不可望，世途非所任。凝情空景慕，万里苍梧阴。
韦庄,信州西三十里山名仙人城下有月岩山其状秀拔…赋是诗,驱车过闽越，路出饶阳西。仙山翠如画，簇簇生虹蜺。群峰若侍从，众阜如婴提。岩峦互吞吐，岭岫相追携。中有月轮满，皎洁如圆珪。玉皇恣游览，到此神应迷。常娥曳霞帔，引我同攀跻。腾腾上天半，玉镜悬飞梯。瑶池何悄悄，鸾鹤烟中栖。回头望尘世，露下寒凄凄。
窦庠,醉中赠符载,白社会中尝共醉，青云路上未相逢。时人莫小池中水，浅处无妨有卧龙。
李嘉祐,故吏部郎中赠给事中韦公挽歌二首,神理今何在，斯人竟若斯。颜渊徒有德，伯道且无儿。白发今非老，青云数有奇。谁言夕郎拜，翻向夜台悲。社里东城接，松阡北地开。闻笳春色惨，执绋故人哀。终日南山对，何时渭水回。仁兄与恩旧，相望泣泉台。
韩翃,送郭赞府归淮南,骏马淮南客，归时引望新。江声六合暮，楚色万家春。白苎歌西曲，黄苞寄北人。不知心赏后，早晚见行尘。
马异,答卢仝结交诗,有鸟自南翔，口衔一书扎，达我山之维。开缄金玉焕陆离，乃是卢仝结交诗。此诗峭绝天边格，力与文星色相射。长河拔作数条丝，太华磨成一拳石。莫嗟独笑无往还，月中芳桂难追攀。况值乱邦不平年，回陵倒谷如等闲。与君俯首大艰阻，喙长三尺不得语，因君今日形章句。羡猕猴兮著衣裳，悲蚯蚓兮安翅羽。上天不识察，仰我为辽天失所，将吾剑兮切淤泥，使良骥兮捕老鼠。昨日脱身卑贱笼，卯星借与老人峰。抱锄劚地芸芝朮，偃盖参天旧有松，术与松兮保身世。卧居居兮起于于，漱潺潺兮聆嘒嘒。道在其中可终岁，不教辜负尧为帝。烧我荷衣摧我身，回看天地如砥平。钢刀剉骨不辞去，卑躬君子今明明。俯首辞山心惨恻，白云虽好恋不得。看云且拟直须臾，疾风又卷西飞翼。为报覃怀心结交，死生富贵存后凋。我心不畏朱公叔，君意须防刘孝标。以胶投漆苦不早，就中相去万里道。河水悠悠山之间，无由把袂摅怀抱。忆仝吟能文，洽臭成兰薰。不知何处清风夕，拟使张华见陆云。
刘兼,偶闻官吏举请，辄有一篇寄从弟舍人,官吏潜陈借寇词，宦情乡梦两相违。青城锦水无心住，紫阁莲峰有意归。张翰鲈鱼因醉忆，孟光书信近春稀。黄茅瘴色看看起，贪者犹疑别是机。
王建,楼前,天宝年前勤政楼，每年三日作千秋。飞龙老马曾教舞，闻著音声总举头。
王绰,迎春东郊,玉管潜移律，东郊始报春。銮舆应宝运，天仗出佳辰。睿泽光时辈，恩辉及物新。虬螭动旌旆，烟景入城闉。御柳初含色，龙池渐启津。谁怜在阴者，得与蛰虫伸。
元稹,代曲江老人百韵（年十六时作）,何事花前泣，曾逢旧日春。先皇初在镐，贱子正游秦。拨乱干戈后，经文礼乐辰。徽章悬象魏，貔虎画骐驎。光武休言战，唐尧念睦姻。琳琅铺柱础，葛藟茂河漘。尚齿惇耆艾，搜材拔积薪。裴王持藻镜，姚宋斡陶钧。内史称张敞，苍生借寇恂。名卿唯讲德，命士耻忧贫。杞梓无遗用，刍荛不忘询。悬金收逸骥，鼓瑟荐嘉宾。羽翼皆随凤，圭璋肯杂珉。班行容济济，文质道彬彬。百度依皇极，千门辟紫宸。措刑非苟简，稽古蹈因循。书谬偏求伏，诗亡远听申。雄推三虎贾，群擢八龙荀。海外恩方洽，寰中教不泯。儒林精阃奥，流品重清淳。天净三光丽，时和四序均。卑官休力役，蠲赋免艰辛。蛮貊同车轨，乡原尽里仁。帝途高荡荡，风俗厚誾誾。暇日耕耘足，丰年雨露频。戍烟生不见，村竖老犹纯。耒耜勤千亩，牲牢奉六禋。南郊礼天地，东野辟原匀。校猎求初吉，先农卜上寅。万方来合杂，五色瑞轮囷。池籞呈朱雁，坛场得白麟。酹金光照耀，奠璧彩璘玢。掉荡云门发，蹁跹鹭羽振。集灵撞玉磬，和鼓奏金錞。建簴崇牙盛，衔钟兽目嗔。总干形屹崒，戛敔背嶙峋。文物千官会，夷音九部陈。鱼龙华外戏，歌舞洛中嫔。佳节修酺礼，非时宴侍臣。梨园明月夜，花萼艳阳晨。李杜诗篇敌，苏张笔力匀。乐章轻鲍照，碑板笑颜竣。泰狱陪封禅，汾阴颂鬼神。星移逐西顾，风暖助东巡。浴德留汤谷，蒐畋过渭滨。沸天雷殷殷，匝地毂辚辚。沃土心逾炽，豪家礼渐湮。老农羞荷锸，贪贾学垂绅。曲艺争工巧，雕机变组紃。青凫连不解，红粟朽相因。山泽长孳货，梯航竞献珍。翠毛开越巂，龙眼弊瓯闽。玉馔薪燃蜡，椒房烛用银。铜山供横赐，金屋贮宜颦。班女恩移赵，思王赋感甄。辉光随顾步，生死属摇唇。世族功勋久，王姬宠爱亲。街衢连甲第，冠盖拥朱轮。大道垂珠箔，当垆踏锦茵。轩车隘南陌，钟磬满西邻。出入张公子，骄奢石季伦。鸡场潜介羽，马埒并扬尘。韬袖夸狐腋，弓弦尚鹿fc。紫绦牵白犬，绣bi被花駰。箭倒南山虎，鹰擒东郭su。翻身迎过雁，劈肘取回鹑。竟蓄朱公产，争藏邴氏缗。桥桃矜马鹜，倚顿数牛犉。齑斗冬中韭，羹怜远处莼。万钱才下箸，五酘未称醇。曲水闲销日，倡楼醉度旬。探丸依郭解，投辖伴陈遵。共谓长之泰，那知遽构屯。奸心兴桀黠，凶丑比顽嚚。斗柄侵妖彗，天泉化逆鳞。背恩欺乃祖，连祸及吾民。猰貐当前路，鲸鲵得要津。王师才业业，暴卒已sJ々。杂虏同谋夏，宗周暂去豳。陵园深暮景，霜露下秋旻。凤阙悲巢鵩，鹓行乱野麏。华林荒茂草，寒竹碎贞筠。村落空垣坏，城隍旧井堙。破船沉古渡，战鬼聚阴磷。振臂谁相应，攒眉独不伸。毁容怀赤绂，混迹戴黄巾。木梗随波荡，桃源斅隐沦。弟兄书信断，鸥鹭往来驯。忽遇山光澈，遥瞻海气真。秘图推废主，后圣合经纶。野杏浑休植，幽兰不复纫。但惊心愤愤，谁恋水粼粼。尽室杂深洞，轻桡荡小fq。殷勤题白石，怅望出青蘋。梦寐平生在，经过处所新。阮郎迷里巷，辽鹤记城闉。虚过休明代，旋为朽病身。劳生常矻矻，语旧苦谆谆。晚岁多衰柳，先秋愧大椿。眼前年少客，无复昔时人。
柳宗元,种木槲花,上苑年年占物华，飘零今日在天涯。只因长作龙城守，剩种庭前木槲花。
皮日休,正乐府十篇·诮虚器,襄阳作髹器，中有库露真。持以遗北虏，绐云生有神。每岁走其使，所费如云屯。吾闻古圣王，修德来远人。未闻作巧诈，用欺禽兽君。吾道尚如此，戎心安足云。如何汉宣帝，却得呼韩臣。
黄滔,寄汉上友人,襄汉多清景，东游已不能。蒹葭照流水，风雨扑孤灯。献赋闻新雁，思山见去僧。知君北来日，惆怅亦难胜。
陆畅,蜀道易》）蝉噪入云树，风开无主花。（《崔谏议林亭,蜀道易，易于履平地。
皇甫冉,送安律师,出家童子岁，爱此雪山人。长路经千里，孤云伴一身。水中应见月，草上岂伤春。永日空林下，心将何物亲。
李隆基,巡省途次上党旧宫赋,三千初击浪，九万欲抟空。天地犹惊否，阴阳始遇蒙。存贞期历试，佐贰伫昭融。多谢时康理，良惭实赖功。长怀问鼎气，夙负拔山雄。不学刘琨舞，先歌汉祖风。英髦既包括，豪杰自牢笼。人事一朝异，讴歌四海同。如何昔朱邸，今此作离宫。雁沼澄澜翠，猿岩落照红。小山秋桂馥，长坂旧兰丛。即是淹留处，乘欢乐未穷。
许浑,酬绵州于中丞使君见寄,故人书信越褒斜，新意虽多旧约赊。皆就一麾先去国，共谋三径未还家，荆巫夜隔巴西月，鄢郢春连汉上花。半月离居犹怅望，可堪垂白各天涯。
韦执中,陪韩退之、窦贻、周同寻刘尊师不遇，得师字,早尚逍遥境，常怀汗漫期。星郎同访道，羽客杳何之。物外求仙侣，人间失我师。不知柯烂者，何处看围棋。
熊孺登,正月十五日,汉家遗事今宵见，楚郭明灯几处张。深夜行歌声绝后，紫姑神下月苍苍。
皮日休,陪江西裴公游襄州延庆寺,丹霄路上歇征轮，胜地偷闲一日身。不署前驱惊野鸟，唯将后乘载诗人。岩边候吏云遮却，竹下朝衣露滴新。更向碧山深处问，不妨犹有草茅臣。
王毂,秋（一作王睿诗）,蝉噪古槐疏叶下，树衔斜日映孤城。欲知潘鬓愁多少，一夜新添白数茎。
朱庆馀,夏日题武功姚主簿,亭午无公事，垂帘树色间。僧来茶灶动，吏去印床闲。傍竹行寻巷，当门立看山。吟诗老不倦，未省话官班。
雍陶,寄题岘亭,岘亭留恨为伤杯，未得醒醒看便回。却想醉游如梦见，直疑元本不曾来。
刘禹锡,同留守王仆射各赋春中一物，从一韵至七,莺。能语，多情。春将半，天欲明。始逢南陌，复集东城。林疏时见影，花密但闻声。营中缘催短笛，楼上来定哀筝。千门万户垂杨里，百转如簧烟景晴。
阎朝隐,鹦鹉猫儿篇,霹雳引，丰隆鸣，猛兽噫气蛇吼声。鹦鹉鸟，同资造化兮殊粹精。鹔鹴毛，翡翠翼。鹓雏延颈，鹍鸡弄色。鹦鹉鸟，同禀阴阳兮异埏埴。彼何为兮，隐隐振振；此何为兮，绿衣翠襟。彼何为兮，窘窘蠢蠢；此何为兮，好貌好音。彷彷兮徉徉，似妖姬躧步兮动罗裳；趋趋兮跄跄，若处子回眸兮登玉堂。爰有兽也，安其忍，觜其胁，距其胸，与之放旷浪浪兮，从从容容。钩爪锯牙也，宵行昼伏无以当。遇之兮忘味，抟击腾掷也，朝飞暮噪无以拒，逢之兮屏气。由是言之，贪残薄则智慧作，贪残临之兮不复攫；由是言之，智慧周则贪残囚，智慧犯之兮不复忧。菲形陋质虽贱微，皇王顾遇长光辉。离宫别馆临朝市，妙舞繁弦杂宫徵。嘉喜堂前景福内，合欢殿上明光里。云母屏风文彩合，流苏斗帐香烟起，承恩宴盼接宴喜。高视七头金骆驼，平怀五尺铜狮子。国有君兮国有臣，君为主兮臣为宾。朝有贤兮朝有德，贤为君兮德为饰，千年万岁兮心转忆。
虞世南,发营逢雨应诏,豫游欣胜地，皇泽乃先天。油云阴御道，膏雨润公田。陇麦沾逾翠，山花湿更然。稼穑良所重，方复悦丰年。
鱼玄机,送别,水柔逐器知难定，云出无心肯再归。惆怅春风楚江暮，鸳鸯一只失群飞。
温庭筠,走马楼三更曲,春姿暖气昏神沼，李树拳枝紫芽小。玉皇夜入未央宫，长火千条照栖鸟。马过平桥通画堂，虎幡龙戟风飘扬。帘间清唱报寒点，丙舍无人遗烬香。
李商隐,乐游原,春梦乱不记，春原登已重。青门弄烟柳，紫阁舞云松。拂砚轻冰散，开尊绿酎浓。无悰托诗遣，吟罢更无悰。
李峤,鼓,舜日谐鼗响，尧年韵士声。向楼疑吹击，震谷似雷惊。仙鹤排门起，灵鼍带水鸣。乐云行已奏，礼曰冀相成。
王建,田侍中宴席,香熏罗幕暖成烟，火照中庭烛满筵。整顿舞衣呈玉腕，动摇歌扇露金钿。青蛾侧座调双管，彩凤斜飞入五弦。虽是沂公门下客，争将肉眼看云天。
王昌龄,春宫曲（唐人绝句作殿前曲）,昨夜风开露井桃，未央前殿月轮高。平阳歌舞新承宠，帘外春寒赐锦袍。
韩愈,奉和虢州刘给事使君三堂新题二十一咏·新亭,湖上新亭好，公来日出初。水文浮枕簟，瓦影荫龟鱼。
齐己,谢王先辈湘中回惠示卷轴,少小即怀风雅情，独能遗象琢淳精。不教霜雪侵玄鬓，便向云霄换好名。携去湘江闻鼓瑟，袖来缑岭伴吹笙。多君百首贻衰飒，留把吟行访竺卿。
唐求,舟行夜泊夔州,维舟镜面中，迥对白盐峰。夜静沙堤月，天寒水寺钟。故园何日到，旧友几时逢。欲作还家梦，青山一万重。
李群玉,九日越台,旭日高山上，秋天大海隅。黄花罗粔籹，绛实簇茱萸。病久欢情薄，乡遥客思孤。无心同落帽，天际望归途。
NA,郊庙歌辞·享太庙乐章·舒和,圣敬通神光七庙，灵心荐祚和万方。严禋克配鸿基远，明德惟馨凤历昌。
NA,太白山魔诳道士诗,三秋稽颡叩真灵，龙虎交时金液成。绛雪既凝身可度，蓬壶顶上彩云生。
许浑,重游郁林寺道玄上人院,藤杖叩松关，春溪劚药还。雨晴巢燕急，波暖浴鸥闲。倚槛花临水，回舟月照山。忆归师莫笑，书剑在人间。
黄滔,闰八月,无人不爱今年闰，月看中秋两度圆。唯恐雨师风伯意，至时还夺上楼天。
沈佺期,送陆侍御馀庆北使,古人贵将命，之子出輶轩。受委当不辱，随时敢赠言。朔途际辽海，春思绕轘辕。安得回白日，留欢尽绿樽。
皎然,答裴评事澄荻花间送梁肃拾遗,波上荻花非雪花，风吹撩乱满袈裟。如今岁晏无芳草，独对离樽作物华。
杜甫,发潭州（时自潭之衡）,夜醉长沙酒，晓行湘水春。岸花飞送客，樯燕语留人。贾傅才未有，褚公书绝伦。高名前后事，回首一伤神。
李嘉祐,元日无衣冠入朝，寄皇甫拾遗冉、从弟补阙纾,伏奏随廉使，周行外冗员。白髭空受岁，丹陛不朝天。秉烛千官去，垂帘一室眠。羡君青琐里，并冕入炉烟。
白居易,池上闲咏,青莎台上起书楼，绿藻潭中系钓舟。日晚爱行深竹里，月明多上小桥头。暂尝新酒还成醉，亦出中门便当游。一部清商聊送老，白须萧飒管弦秋。
白居易,晚凉偶咏,日下西墙西，风来北窗北。中有逐凉人，单床独栖息。飘萧过云雨，摇曳归飞翼。新叶多好阴，初筠有佳色。幽深小池馆，优稳闲官职。不爱勿复论，爱亦不易得。
李商隐,碧瓦,碧瓦衔珠树，红轮结绮寮。无双汉殿鬓，第一楚宫腰。雾唾香难尽，珠啼冷易销。歌从雍门学，酒是蜀城烧。柳暗将翻巷，荷欹正抱桥。钿辕开道入，金管隔邻调。梦到飞魂急，书成即席遥。河流冲柱转，海沫近槎飘。吴市蠀蛦甲，巴賨翡翠翘。他时未知意，重叠赠娇饶。
罗邺,赏春（一作芳草，一作春游郁然有怀赋）,芳草和烟暖更青，闲门要路一时生。年年点检人间事，唯有春风不世情。
皇甫冉,清明日青龙寺上方赋得多字,上方偏可适，季月况堪过。远近水声至，东西山色多。夕阳留径草，新叶变庭柯。已度清明节，春秋如客何。
羊士谔,巴南郡斋雨中偶看长历是日小雪有怀昔年朝谒因成八韵,夷落朝云候，王正小雪辰。缅怀朝紫陌，曾是洒朱轮。气耿簪裾肃，风严刻漏频。暗飞金马仗，寒舞玉京尘。豸角随中宪，龙池列近臣。蕊珠凝瑞彩，悬圃净华茵。帝泽千箱庆，天颜万物春。明廷犹咫尺，高咏愧巴人。
杨巨源,池上竹,一丛婵娟色，四面清冷波。气润晚烟重，光闲秋露多。翠筠入疏柳，清影拂圆荷。岁晏琅玕实，心期有凤过。
薛能,杂曲歌辞·杨柳枝,华清高树出离宫，南陌柔条带暖风。谁风轻阴是良夜，瀑泉声畔月明中。洛桥晴影覆江船，羌笛秋声湿塞烟。闲想习池公宴罢，水蒲风絮夕阳天。嫩绿轻悬似缀旒，路人遥见隔宫楼。谁能更近丹墀种，解播皇风入九州。暖风晴日断浮埃，废路新条发钓台。处处轻轻可惆怅，后人攀处古人栽。潭上江边袅袅垂，日高风静絮相随。青楼一树无人见，正是女郎眠觉时。汴水高悬百万条，风清两岸一时摇。隋家力尽虚栽得，无限春风属圣朝。和花烟树九重城，夹路春阴十万营。唯向边头不堪望，一株憔悴少人行。窗外齐垂旭日初，楼边轻好暖风徐。游人莫道栽无益，桃李清阴却不如。众木犹寒独早青，御沟桥畔曲江亭。陶家旧日应如此，一院春条绿绕厅。帐偃缨垂细复繁，令人心想石家园。风条月影皆堪重，何事侯门爱树萱。数首新词带恨成，柳丝牵我我伤情。柔娥幸有腰支稳，试踏吹声作唱声。高出军营远映桥，贼兵曾斫火曾烧。风流性在终难改，依旧春来万万条。县依陶令想嫌迂，营伴将军即大粗。此日与君除万恨，数篇风调更应无。狂似纤腰软胜绵，自多情态更谁怜。游人不折还堪恨，抛向桥边与路边。朝阳晴照绿杨烟，一别通波十七年。应有旧枝无处觅，万株风里卓旌旃。晴垂芳态吐牙新，雨摆轻条湿面春。别有出墙高数尺，不知摇动是何人。暖梳簪朵事登楼，因挂垂杨立地愁。牵断绿丝攀不得，半空悬著玉搔头。西园高树后庭根，处处寻芳有折痕。终忆旧游桃叶舍，一株斜映竹篱门。刘白苏台总近时，当初章句是谁推。纤腰舞尽春杨柳，未有侬家一首诗。
李商隐,莫愁,雪中梅下与谁期，梅雪相兼一万枝。若是石城无艇子，莫愁还自有愁时。
许棠,隗嚣宫晚望,西顾伊兰近，方惊滞极边。水随空谷转，山向夕阳偏。碛鸟多依地，胡云不满天。秋风动衰草，只觉犬羊膻。
刘商,送薛六暂游扬州,志在乘轩鸣玉珂，心期未快隐青萝。广陵行路风尘合，城郭新秋砧杵多。
杜牧,自贻,杜陵萧次君，迁少去官频。寂寞怜吾道，依稀似古人。饰心无彩缋，到骨是风尘。自嫌如匹素，刀尺不由身。
张祜,夜宿湓浦逢崔升,江流不动月西沈，南北行人万里心。况是相逢雁天夕，星河寥落水云深。
皮日休,偶书,女娲掉绳索，縆泥成下人。至今顽愚者，生如土偶身。云物养吾道，天爵高我贫。大笑猗氏辈，为富皆不仁。
唐彦谦,送樊琯司业归朝,近者苏司业，文雄道最光。夫君居太学，妙誉继中行。汲郡陵初发，汾阴箧久亡。寂寥方倚席，容易忽升堂。去日应悬榻，来时定裂裳。惬心频拾芥，应手屡穿杨。辩急如无敌，飞腾固自强。论心期舌在，问事畏头长。驷马终题柱，诸生悉面墙。啖螯讥尔雅，卖饼诉公羊。未见泥函谷，俄惊火建章。烟尘昏象魏，行在隔巴梁。红粟填郿坞，青袍过寿阳。翦茅行殿湿，伐柏旧陵香。黉室青衿尽，渠门火旆扬。云飞同去国，星散各殊方。贱子悲穷辙，当年亦擅场。齑辛寻幼妇，醴酒忆先王。圣域探姬孔，皇风乐禹汤。畏诛轻李喜，言命小臧仓。折树休盘槊，沈钩且钓璜。鸿都问词客，他日莫相忘。
张说,遥同蔡起居偃松篇,清都众木总荣芬，传道孤松最出群。名接天庭长景色，气连宫阙借氛氲。悬池的的停华露，偃盖重重拂瑞云。不借流膏助仙鼎，愿将桢干捧明君。莫比冥灵楚南树，朽老江边代不闻。
刘商,曲水寺枳实,枳实绕僧房，攀枝置药囊。洞庭山上橘，霜落也应黄。
罗隐,广陵李仆射借示近诗因投献,朝论国计暮论兵，馀力犹随凤藻生。语继盘盂抛俗格，气兼河岳带商声。闲寻绮思千花丽，静想高吟六义清。天柄已持尧典在，更堪回首问缘情。
李群玉,哭郴州王使君,银章朱绂照云骢，六换鱼书惠化崇。瑶树忽倾沧海里，醉乡翻在夜台中。东山妓逐飞花散，北海尊随逝水空。曾是绮罗筵上客，一来长恸向春风。
薛逢,上吏部崔相公,龙门曾共战惊澜，雷电浮云出浚湍。紫府有名同羽化，碧霄无路却泥蟠。公车未结王生袜，客路虚弹贡禹冠。今日垆锤任真宰，暂回风水不应难。
方干,柳,摇曳惹风吹，临堤软胜丝。态浓谁为识，力弱自难持。学舞枝翻袖，呈妆叶展眉。如何一攀折，怀友又题诗。
包何,裴端公使院，赋得隔帘见春雨,细雨未成霖，垂帘但觉阴。唯看上砌湿，不遣入檐深。度隙沾霜简，因风润绮琴。须移户外屦，檐溜夜相侵。
司空图,书怀,病来犹强引雏行，力上东原欲试耕。几处马嘶春麦长，一川人喜雪峰晴。闲知有味心难肯，道贵谋安迹易平。陶令若能兼不饮，无弦琴亦是沽名。
刘长卿,同郭参谋咏崔仆射淮南节度使厅前竹,昔种梁王苑，今移汉将坛。蒙笼低冕过，青翠卷帘看。得地移根远，经霜抱节难。开花成凤实，嫩笋长鱼竿。蔼蔼军容静，萧萧郡宇宽。细音和角暮，疏影上门寒。湘浦何年变，山阳几处残。不知轩屏侧，岁晚对袁安。
刘得仁,夏日通济里居酬诸先辈见访,君子远相寻，联镳到敝林。有诗谁索和，无酒可赊斟。门列晴峰色，堂开古木阴。何因驻清听，惟恐日西沉。
郎士元,送李敖湖南书记,怜君才与阮家同，掌记能资亚相雄。入楚岂忘看泪竹，泊舟应自爱江枫。诚知客梦烟波里，肯厌猿鸣夜雨中。莫信衡湘书不到，年年秋雁过巴东。
张谔,满月,社金流茂祉，庭玉表奇才。竹似因谈植，兰疑入梦栽。乌将八子去，凤逐九雏来。今夜明珠色，当随满月开。
李白,春日独坐，寄郑明府,燕麦青青游子悲，河堤弱柳郁金枝。长条一拂春风去，尽日飘扬无定时。我在河南别离久，那堪坐此对窗牖。情人道来竟不来，何人共醉新丰酒。
雍裕之,柳絮,无风才到地，有风还满空。缘渠偏似雪，莫近鬓毛生。
乔备,出塞,沙场三万里，猛将五千兵。旌断冰溪戍，笳吹铁关城。阴云暮下雪，寒日昼无晶。直为怀恩苦，谁知边塞情。
刘商,胡笳十八拍·第三拍,如羁囚兮在缧绁，忧虑万端无处说。使余刀兮剪余发，食余肉兮饮余血。诚知杀身愿如此，以余为妻不如死。早被蛾眉累此身，空悲弱质柔如水。
方干,李侍御上虞别业,满目亭台嘉木繁，燕蝉吟语不为喧。昼潮势急吞诸岛，暑雨声回露半村。真为援毫方掩卷，常因按曲便开尊。若将明月为俦侣，应把清风遗子孙。绣羽惊弓离果上，红鳞见饵出蒲根。寻君未要先敲竹，且棹渔舟入大门。
储嗣宗,随边使过五原,偶逐星车犯虏尘，故乡常恐到无因。五原西去阳关废，日漫平沙不见人。
储光羲,洛阳道五首献吕四郎中,洛水春冰开，洛城春水绿。朝看大道上，落花乱马足。剧孟不知名，千金买宝剑。出入平津邸，自言娇且艳。大道直如发，春日佳气多。五陵贵公子，双双鸣玉珂。春风二月时，道傍柳堪把。上枝覆官阁，下枝覆车马。洛水照千门，千门碧空里。少年不得志，走马游新市。
王维,送张舍人佐江州同薛璩十韵（走笔成）,束带趋承明，守官唯谒者。清晨听银蚪，薄暮辞金马。受辞未尝易，当是方知寡。清范何风流，高文有风雅。忽佐江上州，当自浔阳下。逆旅到三湘，长途应百舍。香炉远峰出，石镜澄湖泻。董奉杏成林，陶潜菊盈把。范蠡常好之，庐山我心也。送君思远道，欲以数行洒。
皎然,讲古文联句,帝出于震，文明始敷。山岳降气，龟龙负图。爰有书契，乃立典谟。先知孔圣，飞步天衢。汉承秦弊，尊儒尚学。百氏六经，九流七略。屈宋接武，班马继作。或颂燕然，或赞麟阁。降及三祖，始变二雅。仲宣闲和，公干萧洒。士衡安仁，不史不野。左张精奥，嵇阮高寡。暨于江表，其文郁兴。绮丽争发，繁芜则惩。词晔春华，思清冬冰。景纯跌宕，游仙独步。青云其情，白璧其句。灵运山水，实多奇趣。远派孤峰，龙腾凤翥。陶令田园，匠意真直。春柳寒松，不凋不饰。江淹杂体，方见才力。拟之信工，似而不逼。鲍昭从军，主意危苦。气胜其词，雅愧于古。隐侯似病，创制规矩。时见琳琅，惜哉榛楛。谢脁秀发，词理翩翩。孤标爽迈，深造精研。惠休翰林，别白离坚。有会必惬，无惭曩贤。吴均颇劲，失于典裁。竟乏波澜，徒工边塞。彼柳吴兴，高视时辈。汀洲一篇，风流寡对。何逊清切，所得必新。缘情既密，象物又真。江总征正，未越常伦。时合风兴，或无淄磷。二杜繁俗，三刘琐碎。陈徐之流，阴张之辈。伊数公者，阃域之外。吁此以还，有固斯郐。
戴叔伦,后宫曲,初入长门宫，谓言君戏妾。宁知秋风至，吹尽庭前叶。
贺兰暹,赠所思妓女》）秋水未鸣游女佩，寒云空满望夫山。（《寄所思佳人》）黄阁暮虫罗户牖，紫庭春草遍阶墀。（《观北城宫殿》）绿耳半蔓湘浦竹，骊文乱点武陵花。（《文马》）辽阳客路千峰引，蓟北乡心片月知。（《宿羽宿仰恋阙庭》山云渺渺川程远，木叶萧萧雁过初。（《客怀》）回雁不传乡信去，秋风偏向客衣寒。（《赠朱功曹》）千峰黛色因晴出，百谷泉声欲暮寒。（《望大宝山》）黛色迥临沧海上，泉声遥落白云中。（《百丈山》）喜遇近臣杨得意，惭非词客马相如。（《赠朱功曹》）秋迎晓月鸿声早，日映深山水气寒。（《喜到家,玉貌自宜双黛翠，桃花独笑一枝春。
李贺,杂曲歌辞·十二月乐辞·三月,东方风来满眼春，花城柳暗愁几人。复宫深殿竹风起，新翠舞襟静如水。光风转蕙百馀里，暖雾驱云扑天地。军装宫妓扫蛾浅，摇摇锦旗夹城暖。曲水飘香去不归，梨花落尽成秋苑。
杜牧,偶题二首,劳劳千里身，襟袂满行尘。深夜悬双泪，短亭思远人。苍江程未息，黑水梦何频。明月轻桡去，唯应钓赤鳞。有恨秋来极，无端别后知。夜阑终耿耿，明发竟迟迟。信已凭鸿去，归唯与燕期。只因明月见，千里两相思。
李峤,奉和幸长安故城未央宫应制,旧宫贤相筑，新苑圣君来。运改城隍变，年深栋宇摧。后池无复水，前殿久成灰。莫辨祈风观，空传承露杯。宸心千载合，睿律九韵开。今日联章处，犹疑上柏台。
李旦,石淙（相王时作）,奇峰嶾嶙箕山北，秀崿岧峣嵩镇南。地首地肺何曾拟，天目天台倍觉惭。树影蒙茏鄣叠岫，波深汹涌落悬潭。愿紫宸居得一，永欣丹扆御通三。
韩翃,送王光辅归青州兼寄储侍郎,几回奏事建章宫，圣主偏知汉将功。身著紫衣趋阙下，口衔丹诏出关东。蝉声驿路秋山里，草色河桥落照中。远忆故人沧海别，当年好跃五花骢。
韩偓,雪中过重湖信笔偶题,道方时险拟如何，谪去甘心隐薜萝。青草湖将天暗合，白头浪与雪相和。旗亭腊酎逾年熟，水国春寒向晚多。处困不忙仍不怨，醉来唯是欲傞傞。
刘言史,别落花,风艳霏霏去，羁人处处游。明年纵相见，不在此枝头。
袁不约,深秋》）送将欢笑去，收得寂寥回。（《客去,愁声秋绕杵，寒色碧归山。
张友正,锦带佩吴钩,带剑谁家子，春朝紫陌游。结边霞聚锦，悬处月随钩。彩缕回文出，雄芒练影浮。叶依花里艳，霜向锷中秋。的皪宜骢马，斓斒映绮裘。应须待报国，一刎月支头。
钱起,酬王维春夜竹亭赠别,山月随客来，主人兴不浅。今宵竹林下，谁觉花源远。惆怅曙莺啼，孤云还绝巘。
杜甫,端午日赐衣,宫衣亦有名，端午被恩荣。细葛含风软，香罗叠雪轻。自天题处湿，当暑著来清。意内称长短，终身荷圣情。
卢照邻,中和乐九章·歌东军第三,遐哉庙略，赫矣台臣。横戈碣石，倚剑浮津。风丘佛箨，日域清尘。岛夷复祀，龙伯来宾。休兵宇县，献馘天闉。旆海凯入，耀辉震震。
韦应物,寓居永定精舍（苏州）,政拙忻罢守，闲居初理生。家贫何由往，梦想在京城。野寺霜露月，农兴羁旅情。聊租二顷田，方课子弟耕。眼暗文字废，身闲道心精。即与人群远，岂谓是非婴。
李白,琴曲歌辞·雉朝飞操,麦陇青青三月时，白雉朝飞挟两雌。锦衣绮翼何离褷，犊牧采薪感之悲。春天和，白日暖，啄食饮泉勇气满，争雄斗死绣颈断。雉子班奏急管弦，心倾美酒尽玉碗。枯杨枯杨尔生荑，我独七十而孤栖。弹弦写恨意不尽，瞑目归黄泥。
徐铉,文彧少卿文山郎中交好深至二纪已馀暌别…留题此诗,孙家虚座吊诸孤，张叟僧房见手书。二纪欢游今若此，满衣零泪欲何如。腰间金印从如斗，镜里霜华已满梳。珍重远公应笑我，尘心唯此未能除。
姚合,陕下厉玄侍御宅五题·垂钓亭,由钓起茅亭，柴扉复竹楹。波清见丝影，坐久识鱼情。白鸟依窗宿，青蒲傍砌生。欲同渔父舍，须自减逢迎。
许浑,病中和大夫玩江月,江上悬光海上生，仙舟迢递绕军营。高歌一曲同筵醉，却是刘桢坐到明。
施肩吾,途中逢少女,身倚西门笑向东，牡丹初折一枝红。市头日卖千般镜，知落谁家新匣中。
权德舆,朔旦冬至摄职南郊，因书即事,大明南至庆天正，朔旦圆丘乐六成。文轨尽同尧历象，斋祠忝备汉公卿。星辰列位祥光满，金石交音晓奏清。更有观台称贺处，黄云捧日瑞升平。
戴叔伦,夏夜江楼会别,不作十日别，烦君此相留。雨馀江上月，好醉竹间楼。
王维,辋川集·白石滩,清浅白石滩，绿蒲向堪把。家住水东西，浣纱明月下。
李贺,相和歌辞·上云乐,飞香走红满天春，花龙盘盘上紫云。三千宫女列金屋，五十弦瑟海上闻。大江碎碎银沙路，嬴女机中断烟素。断烟素，缝舞衣，八月一日君前舞。
司空图,诗品二十四则·委曲,登彼太行，翠绕羊肠。杳霭流玉，悠悠花香。力之于时，声之于羌。似往已回，如幽匪藏。水理漩洑，鹏风翱翔。道不自器，与之圆方。
白居易,初入太行路,天冷日不光，太行峰苍莽。尝闻此中险，今我方独往。马蹄冻且滑，羊肠不可上。若比世路难，犹自平于掌。
皮日休,寄题镜岩周尊师所居,八十馀年住镜岩，鹿皮巾下雪髟髟。床寒不奈云萦枕，经润何妨雨滴函。饮涧猿回窥绝洞，缘梯人歇倚危杉。如何计吏穷于鸟，欲望仙都举一帆。
羊士谔,永宁里小园与沈校书接近，怅然题寄,故里心期奈别何，手移芳树忆庭柯。东皋黍熟君应醉，梨叶初红白露多。
韦应物,酬令狐司录善福精舍见赠,野寺望山雪，空斋对竹林。我以养愚地，生君道者心。
卢纶,送魏广下第归扬州,楚乡云水内，春日众山开。淮浪参差起，江帆次第来。独归初失桂，共醉忽停杯。汉诏年年有，何愁掩上才。
罗隐,残花（一作杨发诗）,已叹良时晚，仍悲别酒催。暖芳随日薄，轻片逐风回。黛敛愁歌扇，妆残泣镜台。繁阴莫矜衒，终是共尘埃。
许棠,寄华阴刘拾遗,坚心持谏诤，自古亦艰难。寄邑虽行化，眠云似去官。河分中野断，岳入半天寒。瀑布冰成日，谁陪吟复看。
张籍,江村行,南塘水深芦笋齐，下田种稻不作畦。耕场磷磷在水底，短衣半染芦中泥。田头刈莎结为屋，归来系牛还独宿。水淹手足尽有疮，山虻绕身飞飏飏。桑林椹黑蚕再眠，妇姑采桑不向田。江南热旱天气毒，雨中移秧颜色鲜。一年耕种长苦辛，田熟家家将赛神。
杜甫,秋峡,江涛万古峡，肺气久衰翁。不寐防巴虎，全生狎楚童。衣裳垂素发，门巷落丹枫。常怪商山老，兼存翊赞功。
白居易,池上二绝,山僧对棋坐，局上竹阴清。映竹无人见，时闻下子声。小娃撑小艇，偷采白莲回。不解藏踪迹，浮萍一道开。
韩偓,绕廊,浓烟隔帘香漏泄，斜灯映竹光参差。绕廊倚柱堪惆怅，细雨轻寒花落时。
韦应物,宿永阳寄璨律师,遥知郡斋夜，冻雪封松竹。时有山僧来，悬灯独自宿。
皎然,晚秋宿李军道所居,清溪路不遥，都尉每相招。落日休戎马，秋风罢射雕。朮花生野径，柏实满寒条。永夜依山府，禅心共寂寥。
岑参,送薛彦伟擢第东归,时辈似君稀，青春战胜归。名登郄诜第，身著老莱衣。称意人皆羡，还家马若飞。一枝谁不折，棣萼独相辉。
许浑,太和初靖恭里感事,清湘吊屈原，垂泪撷蘋蘩。谤起乘轩鹤，机沉在槛猿。乾坤三事贵，华夏一夫冤。宁有唐虞世，心知不为言。
刘长卿,酬李员外从崔录事载华宿三河戍先见寄,寒江鸣石濑，归客夜初分。人语空山答，猿声独戍闻。迟来朝及暮，愁去水连云。岁晚心谁在，青山见此君。
刘淑柔,中秋夜泊武昌,两城相对峙，一水向东流。今夜素娥月，何年黄鹤楼。悠悠兰棹晚，渺渺荻花秋。无奈柔肠断，关山总是愁。
司空图,山鹊,多惊本为好毛衣，只赖人怜始却归。众鸟自知颜色减，妒他偏向眼前飞。
戴叔伦,与虞沔州谒藏真上人,故侯将我到山中，更上西峰见远公。共问置心何处好，主人挥手指虚空。
朱庆馀,送窦秀才,江南才子日纷纷，少有篇章得似君。清话未同山寺宿，离歌已向客亭闻。梅天马上愁黄鸟，泽国帆前见白云。通籍名高年又少，回头应笑晚从军。
李白,杂曲歌辞·清平调,云想衣裳花想容，春风拂槛露华浓。若非群玉山头见，会向瑶台月下逢。一枝红艳露凝香，云雨巫山枉断肠。借问汉宫谁得似，可怜飞燕倚新妆。名花倾国两相欢，长得君王带笑看。解释春风无限恨，沉香亭北倚阑干。
贯休,题友人山居,卜居邻坞寺，魂梦又相关。鹤本如云白，君初似我闲。月明僧渡水，木落火连山。从此天台约，来兹未得还。
李白,杂曲歌辞·远别离,远别离，古有皇英之二女，乃在洞庭之南，潇湘之浦。海水直下万里深，谁人不言此离苦。日惨惨兮云冥冥，猩猩啼烟兮鬼啸雨。我纵言之将何补？皇穹窃恐不照余之忠诚，雷冯冯兮欲吼怒。尧舜当之亦禅禹。君失臣兮龙为鱼，权归臣兮鼠变虎。或云尧幽囚，舜野死，九疑联绵皆相似，重瞳孤坟竟何是。帝子泣兮绿云间，随风波兮去无还。恸哭兮远望，见苍梧之深山。苍梧山崩湘水绝，竹上之泪乃可灭。
岑参,送弘文李校书往汉南拜亲,未识已先闻，清辞果出群。如逢祢处士，似见鲍参军。梦暗巴山雨，家连汉水云。慈亲思爱子，几度泣沾裙。
赵嘏,送同年郑祥先辈归汉南（时恩门相公镇山南）,年来惊喜两心知，高处同攀次第枝。人倚绣屏闲赏夜，马嘶花径醉归时。声名本是文章得，藩阃曾劳笔砚随。家去恩门四千里，只应从此梦旌旗。
钱起,銮驾避狄岁寄别韩云卿,白发壮心死，愁看国步移。关山惨无色，亲爱忽惊离。影绝龙分剑，声哀鸟恋枝。茫茫云海外，相忆不相知。
王武陵,宿慧山寺,秋日游古寺，秋山正苍苍。泛舟次岩壑，稽首金仙堂。下有寒泉流，上有珍禽翔。石门吐明月，竹木涵清光。中夜河沈沈，但闻松桂香。旷然出尘境，忧虑澹已忘。
韩翃,送卢大理赵侍御祭东岳兼寄孟兖州,东岳昔有事，两臣朝望归。驿亭开岁酒，斋舍著新衣。上客钟大理，主人陶武威。仍随御史马，山路满光辉。
朱庆馀,送惠雅上人西游,五湖僧独往，此去与谁期。兴远常怜鹤，禅馀肯废诗。望云回寺晚，为讲到城迟。还想安居日，应当后夏时。
杨巨源,赠邻家老将,白首羽林郎，丁年戍朔方。阴天瞻碛落，秋日渡辽阳。大漠寒山黑，孤城夜月黄。十年依蓐食，万里带金疮。拂雪陈师祭，冲风立教场。箭飞琼羽合，旗动火云张。虎翼分营势，鱼鳞拥阵行。誓心清塞色，斗血杂沙光。战地晴辉薄，军门晓气长。寇深争暗袭，关迥勒春防。身贱竟何诉，天高徒自伤。功成封宠将，力尽到贫乡。雀老方悲海，鹰衰却念霜。空馀孤剑在，开匣一沾裳。
崔峒,宿禅智寺上方演大师院,石林高几许，金刹在中峰。白日空山梵，清霜后夜钟。竹窗回翠壁，苔径入寒松。幸接无生法，疑心怯所从。
戎昱,岁暮客怀,异乡三十口，亲老复家贫。无事乾坤内，虚为翰墨人。岁华南去后，愁梦北来频。惆怅江边柳，依依又欲春。
刘禹锡,酬郓州令狐相公官舍言怀见寄兼呈乐天,词人各在一涯居，声味虽同迹自疏。佳句传因多好事，尽题稀为不便书。已通戎略逢黄石，仍占星文耀碧虚。闻说朝天在来岁，霸陵春色待行车。
耿湋,秋夜思归,来时犹暑服，今已露漫漫。多雨逢初霁，深秋生夜寒。投人心似切，为客事皆难。何处无留滞，谁能暂问看。
卢纶,送史兵曹判官赴楼烦,渥洼龙种散云时，千里繁花乍别离。中有重臣承霈泽，外无轻虏犯旌旗。山川自与郊坰合，帐幕时因水草移。敢谢亲贤得琼玉，仲宣能赋亦能诗。
张九龄,郡江南上别孙侍御,云嶂天涯尽，川途海县穷。何言此地僻，忽与故人同。身负邦君弩，情纡御史骢。王程不我驻，离思逐秋风。
徐贤妃,赋得北方有佳人,由来称独立，本自号倾城。柳叶眉间发，桃花脸上生。腕摇金钏响，步转玉环鸣。纤腰宜宝袜，红衫艳织成。悬知一顾重，别觉舞腰轻。
章碣,东都望幸,懒修珠翠上高台，眉月连娟恨不开。纵使东巡也无益，君王自领美人来。
李白,怨情,美人卷珠帘，深坐颦蛾眉。但见泪痕湿，不知心恨谁。
张籍,夏日闲居,无事门多闭，偏知夏日长。早蝉声寂寞，新竹气清凉。闲对临书案，看移晒药床。自怜归未得，犹寄在班行。
杜甫,漫成一绝,江月去人只数尺，风灯照夜欲三更。沙头宿鹭联拳静，船尾跳鱼拨剌鸣。
牟融,送范启东还京,萧萧行李上征鞍，满目离情欲去难。客里故人尊酒别，天涯游子弊裘寒。官桥杨柳和愁折，驿路梅花带雪看。重到京华旧游处，春风佳丽好盘桓。
赵彦昭,奉和圣制立春日侍宴内殿出剪彩花应制,剪彩迎初候，攀条故写真。花随红意发，叶就绿情新。嫩色惊衔燕，轻香误采人。应为熏风拂，能令芳树春。
张九龄,奉和圣制经函谷关作,函谷虽云险，黄河已复清。圣心无所隔，空此置关城。
徐夤,双鹭,双鹭雕笼昨夜开，月明飞出立庭隈。但教绿水池塘在，自有碧天鸿雁来。清韵叫霜归岛树，素翎遗雪落渔台。何人为我追寻得，重劝溪翁酒一杯。
周昙,三代门·后稷,人惟邦本本由农，旷古谁高后稷功。百谷且繁三曜在，牲牢郊祀信无穷。
沈亚之,梦别秦穆公,击髆舞，恨满烟光无处所。泪如雨，欲拟著辞不成语。金凤衔红旧绣衣，几度宫中同看舞。人间春日正欢乐，日暮东风何处去。
李群玉,同郑相并歌姬小饮戏赠（一作杜丞相悰筵中赠美人）,裙拖六幅湘江水，鬓耸巫山一段云。风格只应天上有，歌声岂合世间闻。胸前瑞雪灯斜照，眼底桃花酒半醺。不是相如怜赋客，争教容易见文君。
白居易,送李校书趁寒食归义兴山居,大见腾腾诗酒客，不忧生计似君稀。到舍将何作寒食，满船唯载树阴归。
李乂,饯唐永昌,田郎才貌出咸京，潘子文华向洛城。愿以深心留善政，当令强项谢高名。
元淳,秦中春望,凤楼春望好，宫阙一重重。上苑雨中树，终南霁后峰。落花行处遍，佳气晚来浓。喜见休明代，霓裳蹑道踪。
李中,赠朐山孙明府,县庭无事似山斋，满砌青青旋长苔。闲抚素琴曹吏散，自烹新茗海僧来。买将病鹤劳心养，移得闲花用意栽。几度访君留我醉，瓮香皆值酒新开。
曹松,岳阳晚泊,轻帆下阔流，便泊此沙洲。湖影撼山朵，日阳烧野愁。白波争起倒，青屿或沈浮。是际船中望，东南仞仞秋。
孙逖,送魏骑曹充宇文侍御判官分按山南,云雨阳台路，光华驿骑巡。劝农开梦土，恤隐惠荆人。楼迥吟黄鹤，江长望白蘋。观风布明诏，更是汉南春。
贯休,轻薄篇二首,绣林锦野，春态相压。谁家少年，马蹄蹋蹋。斗鸡走狗夜不归，一掷赌却如花妾。谁云不颠不狂，其名不彰，悲夫！木落萧萧，虫鸣唧唧。不觉朱蔫脸红，霜劫鬓漆。世途多事，泣向秋日。方今少壮不努力，老大徒伤悲，如何？
白居易,秋槿,风露飒已冷，天色亦黄昏。中庭有槿花，荣落同一晨。秋开已寂寞，夕陨何纷纷。正怜少颜色，复叹不逡巡。感此因念彼，怀哉聊一陈。男儿老富贵，女子晚婚姻。头白始得志，色衰方事人。后时不获已，安得如青春。
齐己,自湘中将入蜀留别诸友,巾舄初随入蜀船，风帆吼过洞庭烟。七千里路到何处，十二峰云更那边。巫女暮归林淅沥，巴猿吟断月婵娟。来年五月峨嵋雪，坐看消融满锦川。
褚亮,乐府杂曲·鼓吹曲辞·临高台,高台暂俯临，飞翼耸轻音。浮光随日度，漾影逐波深。迥瞰周平野，开怀畅远襟。独此三休上，还伤千岁心。
罗邺,秋怨,梦断南窗啼晓乌，新霜昨夜下庭梧。不知帘外如珪月，还照边城到晓无。
薛涛,赠韦校书,芸香误比荆山玉，那似登科甲乙年。澹地鲜风将绮思，飘花散蕊媚青天。
秦系,山中赠张正则评事（系时授右卫佐，以疾不就）,终年常避喧，师事五千言。流水闲过院，春风与闭门。山茶邀上客，桂实落前轩。莫强教余起，微官不足论。
李昌符,咏铁马鞭,汉将临流得铁鞭，鄂侯名字旧雕镌。须为圣代无双物，肯逐将军卧九泉。汗马不侵诛虏血，神功今见补亡篇。时来终荐明君用，莫叹沉埋二百年。
权德舆,送韦中丞奉使新罗（往字）,淳化洽声明，殊方均惠养。计书重译至，锡命双旌往。星辞北极远，水泛东溟广。斗柄辨宵程，天琛宜昼赏。孤光洲岛迥，净绿烟霞敞。展礼盛宾徒，交欢觌君长。经途劳视听，怆别萦梦想。延颈旬岁期，新恩在归鞅。
白居易,送令狐相公赴太原,六纛双旌万铁衣，并汾旧路满光辉。青衫书记何年去，红旆将军昨日归。诗作马蹄随笔走，猎酣鹰翅伴觥飞。此都莫作多时计，再为苍生入紫微。
萧项,赠翁承赞漆林书堂诗,轺车故国世应稀，昔日书堂二纪归。手植松筠同茂盛，身荣金紫倍光辉。入门邻里喧迎接，列坐儿童见等威。却对芸窗勤苦处，举头全是锦为衣。
韩偓,再和,我有嘉宾宴乍欢，画帘纹细凤双盘。影笼沼沚修篁密，声透笙歌羯鼓干。散后便依书箧寐，渴来潜想玉壶寒。樱桃零落红桃媚，更俟旬馀共醉看。
李商隐,月,过水穿楼触处明，藏人带树远含清。初生欲缺虚惆怅，未必圆时即有情。
张说,岳阳石门墨山二山相连有禅堂观天下绝境,囷轮江上山，近在华容县。常涉巴丘首，天晴遥可见。佳游屡前诺，芳月愆幽眷。及此符守移，欢言临道便。既携赏心客，复有送行掾。竹径入阴窅，松萝上空蒨。草共林一色，云与峰万变。探窥石门断，缘越沙涧转。两山势争雄，峰巘相顾眄。药妙灵仙宝，境华岩壑选。清都西渊绝，金地东敞宴。池果接园畦，风烟迩台殿。高寻去石顶，旷览天宇遍。千山纷满目，百川豁对面。骑来云气迎，人去鸟声恋。长揖桃源士，举世同企羡。
李端,戏赠韩判官绅卿,少寻道士居嵩岭，晚事高僧住沃洲。齿发未知何处老，身名且被外人愁。欲随山水居茅洞，已有田园在虎丘。独怪子猷缘掌马，雪时不肯更乘舟。
刘长卿,入白沙渚，夤缘二十五里至石窟山下，怀天台陆山人,远屿霭将夕，玩幽行自迟。归人不计日，流水闲相随。辍棹古崖口，扪萝春景迟。偶因回舟次，宁与前山期。对此瑶草色，怀君琼树枝。浮云去寂寞，白鸟相因依。何事爱高隐，但令劳远思。穷年卧海峤，永望愁天涯。吾亦从此去，扁舟何所之。迢迢江上帆，千里东风吹。
白居易,祇役骆口驿喜萧侍御书至兼睹新诗吟讽通宵因寄八韵,日暮心无憀，吏役正营营。忽惊芳信至，复与新诗并。是时天无云，山馆有月明。月下读数遍，风前吟一声。一吟三四叹，声尽有馀清。雅哉君子文，咏性不咏情。使我灵府中，鄙吝不得生。始知听韶濩，可使心和平。
蒋吉,高溪有怀,驻马高溪侧，旅人千里情。雁山山下水，还作此泉声。
张籍,杂曲歌辞·春江曲,春江无云潮水平，蒲心出水凫雏鸣。长干夫婿爱远行，自染春衣缝已成。妾身生长金陵侧，去年随夫住江北。春来未到父母家，舟小风多渡不得。欲辞舅姑先问人，私向江头祭水神。
方干,题友人山花,平明方发尽，为待好风吹。不见移来日，先愁落去时。浓香薰叠叶，繁朵压卑枝。坐看皆终夕，游蜂似有期。
吕岩,浪淘沙,我有屋三椽，住在灵源。无遮四壁任萧然。万象森罗为斗拱，瓦盖青天。无漏得多年，结就因缘。修成功行满三千。降得火龙伏得虎，陆路神仙。
姚康,礼部试早春残雪,微暖春潜至，轻明雪尚残。银铺光渐湿，珪破色仍寒。无柳花常在，非秋露正团。素光浮转薄，皓质驻应难。幸得依阴处，偏宜带月看。玉尘销欲尽，穷巷起袁安。
杜甫,风疾舟中伏枕书怀三十六韵，奉呈湖南亲友,轩辕休制律，虞舜罢弹琴。尚错雄鸣管，犹伤半死心。圣贤名古邈，羁旅病年侵。舟泊常依震，湖平早见参。如闻马融笛，若倚仲宣襟。故国悲寒望，群云惨岁阴。水乡霾白屋，枫岸叠青岑。郁郁冬炎瘴，濛濛雨滞淫。鼓迎非祭鬼，弹落似鸮禽。兴尽才无闷，愁来遽不禁。生涯相汩没，时物自萧森。疑惑尊中弩，淹留冠上簪。牵裾惊魏帝，投阁为刘歆。狂走终奚适，微才谢所钦。吾安藜不糁，汝贵玉为琛。乌几重重缚，鹑衣寸寸针。哀伤同庾信，述作异陈琳。十暑岷山葛，三霜楚户砧。叨陪锦帐座，久放白头吟。反朴时难遇，忘机陆易沈。应过数粒食，得近四知金。春草封归恨，源花费独寻。转蓬忧悄悄，行药病涔涔。瘗夭追潘岳，持危觅邓林。蹉跎翻学步，感激在知音。却假苏张舌，高夸周宋镡。纳流迷浩汗，峻址得嶔崟。城府开清旭，松筠起碧浔。披颜争倩倩，逸足竞駸駸。朗鉴存愚直，皇天实照临。公孙仍恃险，侯景未生擒。书信中原阔，干戈北斗深。畏人千里井，问俗九州箴。战血流依旧，军声动至今。葛洪尸定解，许靖力还任。家事丹砂诀，无成涕作霖。
畅当,蒲中道中二首,苍苍中条山，厥形极奇磈。我欲涉其崖，濯足黄河水。古刹栖柿林，绿阴覆苍瓦。岁晏来品题，拾叶总堪写。
唐彦谦,克复后登安国寺阁,千门万户鞠蒿藜，断烬遗垣一望迷。惆怅建章鸳瓦尽，夜来空见玉绳低。
杨衡,夜半步次古城,茫茫死复生，惟有古时城。夜半无鸟雀，花枝当月明。
李端,赠岐山姜明府,昨夜闻山雨，归心便似迟。几回惊叶落，即到白头时。雁影将魂去，虫声与泪期。马卿兼病老，宋玉对秋悲。谢客才为别，陶公已见思。非关口腹累，自是雪霜姿。酿酒栽黄菊，炊粳折绿葵。山河方入望，风日正宜诗。牧竖寒骑马，边烽晚立旗。兰凋犹有气，柳脆不成丝。别后如相问，高僧知所之。
张籍,杂曲歌辞·车遥遥,征人遥遥出古城，双轮齐动驷马鸣。山川无处无归路，念君长作万里行。野田人稀秋草绿，日暮放马车中宿。惊麏游兔在我傍，独唱乡歌对僮仆。君家大宅凤城隅，年年道上随行车。愿为玉銮系华轼，终日有声在君侧。门前旧辙久已平，无由复得君消息。
李商隐,漫成三首,不妨何范尽诗家，未解当年重物华。远把龙山千里雪，将来拟并洛阳花。沈约怜何逊，延年毁谢庄。清新俱有得，名誉底相伤。雾夕咏芙蕖，何郎得意初。此时谁最赏，沈范两尚书。
王建,空城雀,空城雀，何不飞来人家住，空城无人种禾黍。土间生子草间长，满地蓬蒿幸无主。近村虽有高树枝，雨中无食长苦饥。八月小儿挟弓箭，家家畏向田头飞。但能不出空城里，秋时百草皆有子。报言黄口莫啾啾，长尔得成无横死。
钱起,离居夜雨，奉寄李京兆,永夜不可度，蛩吟秋雨滴。寂寞想章台，始叹云泥隔。雷声匪君车，犹时过我庐。电影非君烛，犹能明我目。如何琼树枝，梦里看不足。望望佳期阻，愁生寒草绿。
高適,相和歌辞·燕歌行,汉家烟尘在东北，汉将辞家破残贼。男儿本自重横行，天子非常赐颜色。摐金伐鼓下榆关，旌旗逶迤碣石间。校尉羽书飞瀚海，单于猎火照狼山。山川萧条极边土，胡骑凭凌杂风雨。战士军前半死生，美人帐下犹歌舞。大漠穷秋塞草衰，孤城落日斗兵稀。身当恩遇常轻敌，力尽关山未解围。铁衣远戍辛勤久，玉箸应啼别离后。少妇城南欲断肠。征人蓟北空回首。边风飘飘那可度，绝域苍茫更何有。杀气三日作阵云，寒声一夜传刁斗。相看白刃血纷纷，死节从来岂顾勋。君不见沙场征战苦，至今犹忆李将军。
杜牧,送友人,十载名兼利，人皆与命争。青春留不住，白发自然生。夜雨滴乡思，秋风从别情。都门五十里，驰马逐鸡声。
崔颂,和张荆州九龄晨出郡舍林下,优闲表政清，林薄赏秋成。江上悬晓月，往来亏复盈。天云抗真意，郡阁晦高名。坐啸应无欲，宁辜济物情。
郑谷,送进士许彬,泗上未休兵，壶关事可惊。流年催我老，远道念君行。残雪临晴水，寒梅发故城。何当食新稻，岁稔又时平。
NA,妙香词,劝君酒莫辞，花落抛旧枝。只有北邙山下月，清光到死也相随。
崔道融,山居卧疾，广利大师见访,桐谷孙枝已上弦，野人犹卧白云边。九天飞锡应相诮，三到行朝二十年。
贾岛,老将,胆壮乱须白，金疮蠹百骸。旌旗犹入梦，歌舞不开怀。燕雀来鹰架，尘埃满箭靫。自夸勋业重，开府是官阶。
王昌龄,武陵田太守席送司马卢谿,诸侯分楚郡，饮饯五谿春。山水清晖远，俱怜一逐臣。
顾况,大茅岭东新居忆亡子从真,谷鸟犹呼儿，山人夕沾襟。怀哉隔生死，怅矣徒登临。东门忧不入，西河遇亦深。古来失中道，偶向经中寻。大象无停轮，倏忽成古今。其夭非不幸，炼形由太阴。凡欲攀云阶，譬如火铸金。虚室留旧札，洞房掩闲琴。泉源登方诸，上有空青林。仿佛通寤寐，萧寥邈微音。软草被汀洲，鲜云略浮沈。赪景宣叠丽，绀波响飘淋。石窟含云巢，迢迢耿南岑。悲恨自兹断，情尘讵能侵。真静一时变，坐起唯从心。
白居易,不出门,不出门来又数旬，将何销日与谁亲。鹤笼开处见君子，书卷展时逢古人。自静其心延寿命，无求于物长精神。能行便是真修道，何必降魔调伏身。
白居易,岁暮,已任时命去，亦从岁月除。中心一调伏，外累尽空虚。名宦意已矣，林泉计何如。拟近东林寺，溪边结一庐。
韦处厚,盛山十二诗·隐月岫,初映钩如线，终衔镜似钩。远澄秋水色，高倚晓河流。
张籍,寄白学士,自掌天书见客稀，纵因休沐锁双扉。几回扶病欲相访，知向禁中归未归。
杜甫,云,龙似瞿唐会，江依白帝深。终年常起峡，每夜必通林。收获辞霜渚，分明在夕岑。高斋非一处，秀气豁烦襟。
张又新,三月五日陪大夫泛长沙东湖（一作李群玉诗）,上巳馀风景，芳辰集远坰。彩舟浮泛荡，绣毂下娉婷。栖树回葱蒨，笙歌转杳冥。湖光迷翡翠，草色醉蜻蜓。鸟弄桐花日，鱼翻谷雨萍。从今留胜会，谁看画兰亭。
薛能,好客,好客连宵在醉乡，蜡烟红暖胜春光。谁人肯信山僧语，寒雨唯煎治气汤。
骆宾王,月夜有怀简诸同病,闲庭落景尽，疏帘夜月通。山灵响似应，水净望如空。栖枝犹绕鹊，遵渚未来鸿。可叹高楼妇，悲思杳难终。
朱庆馀,送品上人入秦,独去何人见，林塘共寂寥。生缘闻磬早，觉路出尘遥。江雪沾新草，秦园发故条。心知禅定处，石室对芭蕉。
楼颖,西施石,西施昔日浣纱津，石上青苔思杀人。一去姑苏不复返，岸旁桃李为谁春。
李商隐,相和歌辞·王昭君,毛延寿画欲通神，忍为黄金不为人。马上琵琶行万里，汉宫长有隔生春。
卢照邻,乐府杂曲·鼓吹曲辞·芳树,芳树本多奇，年华复在斯。结翠成新幄，开红满旧枝。风归花历乱，日度影参差。容色朝朝落，思君君不知。
贾岛,送穆少府知眉州,剑门倚青汉，君昔未曾过。日暮行人少，山深异鸟多。猿啼和峡雨，栈尽到江波。一路白云里，飞泉洒薜萝。
杜甫,赠李白,二年客东都，所历厌机巧。野人对膻腥，蔬食常不饱。岂无青精饭，使我颜色好。苦乏大药资，山林迹如扫。李侯金闺彦，脱身事幽讨。亦有梁宋游，方期拾瑶草。
李白,忆崔郎中宗之游南阳遗吾孔子琴，抚之潸然感旧,昔在南阳城，唯餐独山蕨。忆与崔宗之，白水弄素月。时过菊潭上，纵酒无休歇。泛此黄金花，颓然清歌发。一朝摧玉树，生死殊飘忽。留我孔子琴，琴存人已殁。谁传广陵散，但哭邙山骨。泉户何时明，长扫狐兔窟。
高適,同颜六少府旅宦秋中之作,传君昨夜怅然悲，独坐新斋木落时。逸气旧来凌燕雀，高才何得混妍媸。迹留黄绶人多叹，心在青云世莫知。不是鬼神无正直，从来州县有瑕疵。
李白,永王东巡歌十一首,永王正月东出师，天子遥分龙虎旗。楼船一举风波静，江汉翻为雁鹜池。三川北虏乱如麻，四海南奔似永嘉。但用东山谢安石，为君谈笑静胡沙。雷鼓嘈嘈喧武昌，云旗猎猎过寻阳。秋毫不犯三吴悦，春日遥看五色光。龙蟠虎踞帝王州，帝子金陵访古丘。春风试暖昭阳殿，明月还过鳷鹊楼。二帝巡游俱未回，五陵松柏使人哀。诸侯不救河南地，更喜贤王远道来。丹阳北固是吴关，画出楼台云水间。千岩烽火连沧海，两岸旌旗绕碧山。王出三山按五湖，楼船跨海次陪都。战舰森森罗虎士，征帆一一引龙驹。长风挂席势难回，海动山倾古月摧。君看帝子浮江日，何似龙骧出峡来。祖龙浮海不成桥，汉武寻阳空射蛟。我王楼舰轻秦汉，却似文皇欲渡辽。帝宠贤王入楚关，扫清江汉始应还。初从云梦开朱邸，更取金陵作小山。试借君王玉马鞭，指挥戎虏坐琼筵。南风一扫胡尘静，西入长安到日边。
太守,讽刘炎索贿诗,未到桃源时，长忆出家景。及到桃源了，还似鉴中影。
吴筠,高士咏·荣启期,荣期信知止，带索无所求。外物非我尚，琴歌自优游。三乐通至道，一言醉孔丘。居常以待终，啸傲夫何忧。
许浑,酬河中杜侍御重寄,五色如丝下碧空，片帆还绕楚王宫。文章已变南山雾，羽翼应抟北海风。春雪预呈霜简白，晓霞先染绣衣红。十千沽酒留君醉，莫道归心似转蓬。
陈陶,续古二十九首,大尧登宝位，麟凤焕宸居。海曲沾恩泽，还生比目鱼。生值揖逊历，长歌东南春。钓鳌年三十，未见天子巡。轩辕承化日，群凤戏池台。大朴衰丧后，仲尼生不来。大道归孟门，萧兰日争长。想得巢居时，碧江应无浪。矻矻蓬舍下，慕君麒麟阁。笑杀王子乔，寥天乘白鹤。杳杳巫峡云，悠悠汉江水。愁杀几少年，春风相忆地。吴洲采芳客，桂棹木兰船。日晚欲有寄，裴回春风前。仙家风景晏，浮世年华速。邂逅汉武时，蟠桃海东熟。南国珊瑚树，好裁天马鞭。鱼龙不解语，海曲空蝉娟。周穆恣游幸，横天驱八龙。宁知泰山下，日日望登封。秦国饶罗网，中原绝麟凤。万乘巡海回，鲍鱼空相送。秦家无庙略，遮虏续长城。万姓陇头死，中原荆棘生。秦作东海桥，中州鬼辛苦。纵得跨蓬莱，群仙亦飞去。隋炀弃中国，龙舟巡海涯。春风广陵苑，不见秦宫花。范子相句践，灭吴成大勋。虽然五湖去，终愧磻溪云。麟凤识翔蛰，圣贤明卷舒。哀哉嵇叔夜，智不及鶢鶋。战地三尺骨，将军一身贵。自古若吊冤，落花少于泪。楚国千里旱，土龙日已多。九谷竟枯死，好云闲嵯峨。汉家三殿色，恩泽若飘风。今日黄金屋，明朝长信宫。南园杏花发，北渚梅花落。吴女妒西施，容华日消铄。山鸡理毛羽，自言胜乌鸢。一朝逢鸑鷟，羞死南海边。秦家卷衣贵，本是倡家子。金殿一承恩，貂蝉满乡里。魏宫薛家女，秀色倾三殿。武帝鼎湖归，一身似秋扇。婵娟越机里，织得双栖凤。慰此殊世花，金梭忽停弄。学古三十载，犹依白云居。每览班超传，令人慵读书。雄剑久濩落，夜吟秋风起。不是懒为龙，此非延平水。朝为杨柳色，暮作芙蓉好。春风若有情，江山相逐老。景龙临太极，五凤当庭舞。谁信壁间梭，升天作云雨。曾梦诸侯笑，康囚议脱枷。千根池底藕，一朵火中花。
李建勋,留题爱敬寺,野性竟未改，何以居朝廷。空为百官首，但爱千峰青。南风新雨后，与客携觞行。斜阳惜归去，万壑啼鸟声。
张继,九日巴丘杨公台上宴集,凄凄霜日上高台，水国秋凉客思哀。万叠银山寒浪起，一行斜字早鸿来。谁家捣练孤城暮，何处题衣远信回。江汉路长身不定，菊花三笑旅怀开。
梁琼,铜雀台,歌扇向陵开，齐行奠玉杯。舞时飞燕列，梦里片云来。月色空馀恨，松声莫更哀。谁怜未死妾，掩袂下铜台。
韦庄,寄薛先辈,悬知回日彩衣荣，仙籍高标第一名。瑶树带风侵物冷，玉山和雨射人清。龙翻瀚海波涛壮，鹤出金笼燕雀惊。不说文章与门地，自然毛骨是公卿。
权德舆,送薛温州（惊字）,昨日馈连营，今来刺列城。方期建礼直，忽访永嘉程。郡内裁诗暇，楼中迟客情。凭君减千骑，莫遣海鸥惊。
NA,郊庙歌辞·祀九宫贵神乐章·舒和,羽籥既阕干戚陈，八音克谐六变新。愉贵神兮般以乐，保皇祚兮万斯春。
元稹,相和歌辞·董逃行,董逃董逃董卓逃，揩铿戈甲声劳嘈。剜剜深脐脂焰焰，人皆数叹曰，尔独不忆年年取我身上膏。膏销骨尽烟火死，长安城中贼毛起。城门四走公卿士，走劝刘虞作天子。刘虞不敢作天子，曹瞒篡乱从此始。董逃董逃人莫喜，胜负翻环相枕倚。缝缀难成裁破易，何况曲针不能伸巧指，欲学裁缝须准拟。
白居易,快活,可惜莺啼花落处，一壶浊酒送残春。可怜月好风凉夜，一部清商伴老身。饱食安眠消日月，闲谈冷笑接交亲。谁知将相王侯外，别有优游快活人。
杨巨源,别鹤词送令狐校书之桂府,海鹤一为别，高程方窅然。影摇江汉路，思结潇湘天。皎然仰白日，真姿栖紫烟。含情九霄际，顾侣五云前。遐心属清都，凄响激朱弦。超遥闻风雨，迢递各山川。东南信多水，会合当有年。雌飞唳冥冥，此意何由传。
张祜,乌夜啼,忽忽南飞返，危丝共怨凄。暗霜移树宿，残夜绕枝啼。咽绝声重叙，愔淫思乍迷。不妨还报喜，误使玉颜低。
李群玉,谪仙吟赠赵道士,汗漫东游黄鹤雏，缙云仙子住清都。三元麟凤推高座，六甲风雷閟小壶。日月暗资灵寿药，山河直拟化生符。若为失意居蓬岛，鳌足尘飞桑树枯。
薛存诚,太学创置石经,圣唐复古制，德义功无替。奥旨悦诗书，遗文分篆隶。银钩互交映，石壁靡尘翳。永与乾坤期，不逐日月逝。儒林道益广，学者心弥锐。从此理化成，恩光遍遐裔。
许浑,送宋处士归山,卖药修琴归去迟，山风吹尽桂花枝。世间甲子须臾事，逢著仙人莫看棋。
李频,赠立规上人,竹向空斋合，无僧在四邻。去云离坐石，斜月到禅身。树老风终夜，山寒雪见春。不知诸祖后，传印是何人。
吕岩,沁园春,七返还丹，在我先须，炼已待时。正一阳初动，中宵漏永，温温铅鼎，光透帘帏。造化争驰，虎龙交媾，进火功夫牛斗危。曲江上，看月华莹净，有个乌飞。当时，自饮刀圭，又谁信无中就养儿。辨水源清浊，木金间隔。不因师指，此事难知。道要玄微，天机深远，下手忙修犹太迟。蓬莱路，待三千行满，独步云归。火宅牵缠，夜去明来，早晚担忧。奈今日茫然，不知明日，波波劫劫，有甚来由？人世风灯，草头珠露，我见伤心眼泪流。不坚久，似石中迸火，水上浮沤。休休，及早回头，把往日风流一笔钩。但粗衣淡饭，随缘度日，任人笑我，我又何求？限到头来，不论贫富，著甚干忙日夜忧。劝年少，把家缘弃了，海上来游。诗曲文章，任汝空留，数千万篇。奈日推一日，月推一月，今年不了，又待来年。有限光阴，无涯火院，只恐蹉跎老却贤。贪痴汉，望成家学道，两事双全。凡间，只恋尘缘，又谁信壶中别有天。这道本无情，不亲富贵，不疏贫贱，只要心坚。不在劳神，不须苦行，息虑忘机合自然。长生事，待明公放下，方可相传。
姚合,答李频秀才,一年离九陌，壁上挂朝袍。物外诗情远，人间酒味高。思归知病长，失寝觉神劳。衰老无多思，因君把笔毫。
刘长卿,落第，赠杨侍御兼拜员外仍充安大夫判官赴范阳,职副旌旄重，才兼识量通。使车遥肃物，边策远和戎。掷地金声著，从军宝剑雄。官成稽古力，名达济时功。肃穆乌台上，雍容粉署中。含香初待漏，持简旧生风。黠吏偏惊隼，贪夫辄避骢。且知荣已隔，谁谓道仍同。念旧追连茹，谋生任转蓬。泣连三献玉，疮惧再伤弓。恋土函关外，瞻尘灞水东。他时书一札，犹冀问途穷。
刘得仁,青龙寺僧院,常多簪组客，非独看高松。此地堪终日，开门见数峰。苔新禽迹少，泉冷树阴重。师意如山里，空房晓暮钟。
李晔2,尚书都堂瓦松,华省秘仙踪，高堂露瓦松。叶因春后长，花为雨来浓。影混鸳鸯色，光含翡翠容。天然斯所寄，地势太无从。接栋临双阙，连甍近九重。宁知深涧底，霜雪岁兼封。
罗隐,寄第五尊师,苕溪烟月久因循，野鹤衣裘独茧纶。只说泊船无定处，不知携手是何人。朱黄拣日囚尸鬼，青白临时注脑神。欲访先生问经诀，世间难得不由身。
岑参,发临洮将赴北庭留别（得飞字）,闻说轮台路，连年见雪飞。春风曾不到，汉使亦应稀。白草通疏勒，青山过武威。勤王敢道远，私向梦中归。
苏味道,正月十五夜,火树银花合，星桥铁锁开。暗尘随马去，明月逐人来。游伎皆秾李，行歌尽落梅。金吾不禁夜，玉漏莫相催。
汪遵,瑶台,仙梦香魂不久留，满川云雨满宫愁。直须待得荆王死，始向瑶台一处游。
顾况,悲歌四,何处春风吹晓幕，江南渌水通朱阁。美人二八面如花，泣向春风畏花落。
郑愚,拟权龙褒体赠鄠县李令及寄朝右（李令因之休官）,鄠县李长官，横琴膝上弄。不闻有政声，但见手子动。
贾岛,投李益,四十归燕字，千年外始吟。已将书北岳，不用比南金。
鲍溶,寄薛膺昆季,楚山清洛两无期，梦里春风玉树枝。何况芙蓉楼上客，海门江月亦相思。
白居易,早饮醉中除河南尹敕到,雪拥衡门水满池，温炉卯后暖寒时。绿醅新酎尝初醉，黄纸除书到不知。厚俸自来诚忝滥，老身欲起尚迟疑。应须了却丘中计，女嫁男婚三径资。
NA,代宗朝京师语,常无分别元好钱，贤者愚，愚者贤。
白居易,送兄弟回雪夜,日晦云气黄，东北风切切。时从村南还，新与兄弟别。离襟泪犹湿，回马嘶未歇。欲归一室坐，天阴多无月。夜长火消尽，岁暮雨凝结。寂寞满炉灰，飘零上阶雪。对雪画寒灰，残灯明复灭。灰死如我心，雪白如我发。所遇皆如此，顷刻堪愁绝。回念入坐忘，转忧作禅悦。平生洗心法，正为今宵设。
王缙,别辋川别业,山月晓仍在，林风凉不绝。殷勤如有情，惆怅令人别。
吴融,赋雪十韵,雨冻轻轻下，风干淅淅吹。喜胜花发处，惊似客来时。河静胶行棹，岩空响折枝。终无鹧鸪识，先有鶺鴒知。马势晨争急，雕声晚更饥。替霜严柏署，藏月上龙墀。百尺楼堪倚，千钱酒要追。朝归紫阁早，漏出建章迟。腊候何曾爽，春工是所资。遥知故溪柳，排比万条丝。
吴融,水鸟,烟为行止水为家，两两三三睡暖沙。为谢离鸾兼别鹄，如何禁得向天涯。
司空图,光启丁未别山,草堂琴画已判烧，犹托邻僧护燕巢。此去不缘名利去，若逢逋客莫相嘲。
NA,洛州语,洛州有前贾后张，可敌京兆三王。
贯休,秋送夏郢归钱塘,归客指吴国，风帆几日程。新诗陶雪字，玄发有霜茎。微月生沧海，残涛傍石城。从兹江岛意，应续子陵名。
王贞白,泛镜湖□□,我泛镜湖日，未生千里莼。时无贺宾客，谁识谪仙人。吟对四时雪，忆游三岛春。恶闻亡越事，洗耳大江滨。
薛能,赠无表禅师,笠戴圆阴楚地棕，磬敲清乡蜀山铜。秋来说偈寅朝殿，爽爽杨枝满手风。
皎然,送如献上人游长安,关中四子教犹存，见说新经待尔翻。为法应过七祖寺，忘名不到五侯门。闲寻鄠杜看修竹，独上风凉望古原。高逸诗情无别怨，春游从遣落花繁。
杜甫,重简王明府,甲子西南异，冬来只薄寒。江云何夜尽，蜀雨几时干。行李须相问，穷愁岂有宽。君听鸿雁响，恐致稻粱难。
李兼,题洛阳县壁,猾吏畏服，县妖破胆。好录政声，闻于御览。
陈羽,宿淮阴作,秋灯点点淮阴市，楚客联樯宿淮水。夜深风起鱼鳖腥，韩信祠堂明月里。
刘沧,江行夜泊,白浪连空极渺漫，孤舟此夜泊中滩。岳阳秋霁寺钟远，渡口月明渔火残。绿绮韵高湘女怨，青葭色映水禽寒。乡遥楚国生归思，欲曙山光上木兰。
戎昱,送陆秀才归觐省,武陵何处在，南指楚云阴。花萼连枝近，桃源去路深。啼莺徒寂寂，征马已駸駸。堤上千年柳，条条挂我心。
元结,漫酬贾沔州,往年壮心在，尝欲济时难。奉诏举州兵，令得诛暴叛。上将屡颠覆，偏师尝救乱。未曾弛戈甲，终日领簿案。出入四五年，忧劳忘昏旦。无谋静凶丑，自觉愚且懦。岂欲皂枥中，争食麧与藖。去年辞职事，所惧贻忧患。天子许安亲，官又得闲散。自家樊水上，性情尤荒慢。云山与水木，似不憎吾漫。以兹忘时世，日益无畏惮。漫醉人不嗔，漫眠人不唤。漫游无远近，漫乐无早晏。漫中漫亦忘，名利谁能算。闻君劝我意，为君一长叹。人谁年八十，我已过其半。家中孤弱子，长子未及冠。且为儿童主，种药老谿涧。
权德舆,览镜见白发数茎光鲜特异,秋来皎洁白须光，试脱朝簪学酒狂。一曲酣歌还自乐，儿孙嬉笑挽衣裳。
胡曾,咏史诗·泸水,五月驱兵入不毛，月明泸水瘴烟高。誓将雄略酬三顾，岂惮征蛮七纵劳。
温庭筠,鄠郊别墅寄所知,持颐望平绿，万景集所思。南塘遇新雨，百草生容姿。幽鸟不相识，美人如何期。徒然委摇荡，惆怅春风时。
贯休,胡无人,霍嫖姚，赵充国，天子将之平朔漠。肉胡之肉，烬胡帐幄。千里万里，唯留胡之空壳。边风萧萧，榆叶初落。杀气昼赤，枯骨夜哭。将军既立殊勋，遂有胡无人曲。我闻之，天子富有四海，德被无垠。但令一物得所，八表来宾，亦何必令彼胡无人。
李颀,塞下曲,少年学骑射，勇冠并州儿。直爱出身早，边功沙漠垂。戎鞭腰下插，羌笛雪中吹。膂力今应尽，将军犹未知。
李郢,重游天台,南国天台山水奇，石桥危险古来知。龙潭直下一百丈，谁见生公独坐时。
NA,福州记,潮水来，岩头没。潮水去，矢口出。
刘禹锡,送华阴尉张苕赴邕府使幕（张即燕公之孙，顷坐事除名）,昔忝南宫郎，往来东观频。尝披燕公传，耸若窥三辰。翊圣崇国本，像贤正朝伦。高视缅今古，清风夐无邻。兰锜照通衢，一家十朱轮。酂国嗣侯绝，韦卿世业贫。夫子承大名，少年振芳尘。青袍仙掌下，矫首凌烟旻。公冶本非罪，潘郎一为民。风霜苦摇落，坚白无缁磷。一旦逢良时，天光烛幽沦。重为长裾客，佐彼观风臣。分野穷禹画，人烟过虞巡。不言此行远，所乐相知新。雨起巫山阳，鸟鸣湘水滨。离筵出苍莽，别曲多悲辛。今朝一杯酒，明日千里人。从此孤舟去，悠悠天海春。
欧阳炯,赤枣子,夜悄悄，烛荧荧，金炉香尽酒初醒。春睡起来回雪面，含羞不语倚云屏。莲脸薄，柳眉长，等闲无事莫思量。每一见时明月夜，损人情思断人肠。
白居易,新秋早起，有怀元少尹,秋来转觉此身衰，晨起临阶盥漱时。漆匣镜明头尽白，铜瓶水冷齿先知。光阴纵惜留难住，官职虽荣得已迟。老去相逢无别计，强开笑口展愁眉。
李中,寄庐山简寂观重道者,忆昔采芝庐岳顶，清宫常接绛霄人。玉书闲展石楼晓，瑶瑟醉弹琪树春。惟恨仙桃迟结实，不忧沧海易成尘。似醒一梦归凡世，空向彤霞寄梦频。
上官昭容,句,势如连璧友，心似臭兰人。
皎然,自义亭驿送李长史纵，夜泊临平东湖,长亭宾驭散，岐路起悲风。千里勤王事，驱车明月中。寒生洞庭水，夜度塞门鸿。处处堪伤别，归来山又空。
纥干著,感春词,未得鸣珂谒汉宫，江头寂寞向春风。悲歌一曲心应醉，万叶千花泪眼中。
杨巨源,秋日题陈宗儒圃亭，凄然感旧,曾随何水部，待月东亭宿。今日重凭栏，清风空在竹。前山依旧碧，闲草经秋绿。时物方宛然，蛛丝一何速。
孟昶,木兰花,冰肌玉骨清无汗，水殿风来暗香满。绣帘一点月窥人，欹枕钗横云鬓乱。起来琼户启无声，时见疏星渡河汉。屈指西风几时来，只恐流年暗中换。
徐铉,哭刑部侍郎乔公诗,举世重文雅，夫君更质真。曾嗟混鸡鹤，终日异淄磷。词赋离骚客，封章谏诤臣。襟怀道家侣，标格古时人。逸老诚云福，遗形未免贫。求文空得草，埋玉遂为尘。静想忘年契，冥思接武晨。连宵洽杯酒，分日掌丝纶。蠹简书陈事，遗孤托世亲。前贤同此叹，非我独沾巾。
钱起,落第，刘拾遗相送东归,不醉百花酒，伤心千里归。独收和氏玉，还采旧山薇。出处离心尽，荣枯会面稀。预愁芳草色，一径入衡闱。
杜甫,吹笛,吹笛秋山风月清，谁家巧作断肠声。风飘律吕相和切，月傍关山几处明。胡骑中宵堪北走，武陵一曲想南征。故园杨柳今摇落，何得愁中曲尽生。
周朴,次梧州却寄永州使君,随风身不定，今夜在苍梧。客泪有时有，猿声无处无。潮添瘴海阔，烟拂粤山孤。却忆零陵住，吟诗半玉壶。
杜荀鹤,宿东林寺题愿公院,古寺沈沈僧未眠，支颐将客说闲缘。一溪月色非尘世，满洞松声似雨天。檐底水涵抄律烛，窗间风引煮茶烟。无由住得吟相伴，心系青云十五年。
刘驾,弃妇,回车在门前，欲上心更悲。路傍见花发，似妾初嫁时。养蚕已成茧，织素犹在机。新人应笑此，何如画蛾眉。昨日惜红颜，今日畏老迟。良媒去不远，此恨今告谁。
张乔,江上送友人南游,何处积乡愁，天涯聚乱流。岸长群岫晚，湖阔片帆秋。买酒过渔舍，分灯与钓舟。潇湘见来雁，应念独边游。
王邕,嵩山望幸,峻极位何崇，方知造化功。降灵逢圣主，望幸表维嵩。隐映连青壁，嵯峨向碧空。象车因叶瑞，龙驾愿升中。万岁声长在，千岩气转雄。东都歌盛事，西笑伫皇风。
白居易,岁暮寄微之三首,微之别久能无叹，知退书稀岂免愁。甲子百年过半后，光阴一岁欲终头。池冰晓合胶船底，楼雪晴销露瓦沟。自觉欢情随日减，苏州心不及杭州。荣进虽频退亦频，与君才命不调匀。若不九重中掌事，即须千里外抛身。紫垣南北厅曾对，沧海东西郡又邻。唯欠结庐嵩洛下，一时归去作闲人。白头岁暮苦相思，除却悲吟无可为。枕上从妨一夜睡，灯前读尽十年诗。龙钟校正骑驴日，憔悴通江司马时。若并如今是全活，纡朱拖紫且开眉。
许棠,送前汝州李侍御罢归宣城,吟诗早得名，戴豸又加荣。下国闲归去，他人少此情。云移寒峤出，烧夹夜江明。重引池塘思，还登谢脁城。
元结,宿洄溪翁宅,长松万株绕茅舍，怪石寒泉近岩下。老翁八十犹能行，将领儿孙行拾稼。吾羡老翁居处幽，吾爱老翁无所求。时俗是非何足道，得似老翁吾即休。
罗邺,溪上春望,无端溪上看兰桡，又是东风断柳条。双鬓多于愁里镊，四时须向酬中销。行人骏马嘶香陌，独我残阳倚野桥。吟水咏山心未已，可能终不胜渔樵。
李远,过旧游见双鹤怆然有怀,谢公何岁掩松楸，双鹤依然傍玉楼。朱顶巑岏荒草上，雪毛零落小池头。蓬瀛路断君何在，云水情深我尚留。他日若来华表上，更添多少令威愁。
李端,早春同庾侍郎题青龙上方院,相见惜馀辉，齐行登古寺。风烟结远恨，山水含芳意。车马莫前归，留看巢鹤至。
方干,赠会稽杨长官,直钩终日竟无鱼，钟鼓声中与世疏。若向湖边访幽拙，萧条四壁是闲居。
岑参,题华严寺瑰公禅房,寺南几十峰，峰翠晴可掬。朝从老僧饭，昨日崖口宿。锡杖倚枯松，绳床映深竹。东谿草堂路，来往行自熟。生事在云山，谁能复羁束。
薛涛,酬雍秀才贻巴峡图,千叠云峰万顷湖，白波分去绕荆吴。感君识我枕流意，重示瞿塘峡口图。
李白,流夜郎赠辛判官,昔在长安醉花柳，五侯七贵同杯酒。气岸遥凌豪士前，风流肯落他人后。夫子红颜我少年，章台走马著金鞭。文章献纳麒麟殿，歌舞淹留玳瑁筵。与君自谓长如此，宁知草动风尘起。函谷忽惊胡马来，秦宫桃李向明开。我愁远谪夜郎去，何日金鸡放赦回。
宋之问,王昭君（一作沈佺期诗）,非君惜鸾殿，非妾妒娥眉。薄命由骄虏，无情是画师。嫁来胡地日，不并汉宫时。辛苦无聊赖，何堪上马辞。
武元衡,酬裴起居西亭留题（一作留赠）,艳歌能起关山恨，红烛偏凝寒塞情。况是池塘风雨夜，不堪丝管尽离声。
王初,即夕,榆叶飘零碧汉流，玉蟾珠露两清秋。仙家若有单栖恨，莫向银台半夜游。
尚颜,送徐道人东游,长安人扰扰，独自有闲心。海上山中去，风前月下吟。引猿秋果熟，藏鹤晓云深。易姓更名数，难教弟子寻。
张籍,寄令狐宾客,勋名尽得国家传，退狎琴僧与酒仙。还带郡符经几处，暂辞台座已三年。留司未到龙楼下，拜表长怀玉案前。秋日出城伊水好，领谁相逐上闲船。
曹邺,恃宠,二月树色好，昭仪正骄奢。恐君爱阳艳，斫却园中花。三十六宫女，髻鬟各如鸦。君王心所怜，独自不见瑕。台上红灯尽，未肯下金车。一笑不得所，尘中悉无家。飞燕身更轻，何必恃容华。
刘禹锡,浪淘沙九首（第四首一作张籍诗）,九曲黄河万里沙，浪淘风簸自天涯。如今直上银河去，同到牵牛织女家。洛水桥边春日斜，碧流清浅见琼砂。无端陌上狂风急，惊起鸳鸯出浪花。汴水东流虎眼纹，清淮晓色鸭头春。君看渡口淘沙处，渡却人间多少人。鹦鹉洲头浪飐沙，青楼春望日将斜。衔泥燕子争归舍，独自狂夫不忆家。濯锦江边两岸花，春风吹浪正淘沙。女郎剪下鸳鸯锦，将向中流匹晚霞。日照澄洲江雾开，淘金女伴满江隈。美人首饰侯王印，尽是沙中浪底来。八月涛声吼地来，头高数丈触山回。须臾却入海门去，卷起沙堆似雪堆。莫道谗言如浪深，莫言迁客似沙沉。千淘万漉虽辛苦，吹尽狂沙始到金。流水淘沙不暂停，前波未灭后波生。令人忽忆潇湘渚，回唱迎神三两声。
张九龄,旅宿淮阳亭口号（一作宋之问诗）,日暮荒亭上，悠悠旅思多。故乡临桂水，今夜渺星河。暗草霜华发，空亭雁影过。兴来谁与晤，劳者自为歌。
王泠然,夜光篇,游人夜到汝阳间，夜色冥濛不解颜。谁家暗起寒山烧，因此明中得见山。山头山下须臾满，历险缘深无暂断。焦声散著群树鸣，炎气傍林一川暖。是时西北多海风，吹上连天光更雄。浊烟熏月黑，高艳爇云红。初谓炼丹仙灶里，还疑铸剑神谿中。划为飞电来照物，乍作流星并上空。西山无草光已灭，东顶荧荧犹未绝。沸汤空谷数道水，融盖阴崖几年雪。两京贫病若为居，四壁皆成凿照馀。未得贵游同秉烛，唯将半影借披书。
白居易,问刘十九,绿蚁新醅酒，红泥小火垆。晚来天欲雪，能饮一杯无。
武元衡,闻王仲周所居牡丹花发，因戏赠,闻说庭花发暮春，长安才子看须频。花开花落无人见，借问何人是主人。
王维,春日与裴迪过新昌里访吕逸人不遇,桃源一向绝风尘，柳市南头访隐沦。到门不敢题凡鸟，看竹何须问主人。城上青山如屋里，东家流水入西邻。闭户著书多岁月，种松皆老作龙鳞。
李嘉祐,和都官苗员外秋夜省直对雨简诸知己,多雨南宫夜，仙郎寓直时。漏长丹凤阙，秋冷白云司。萤影侵阶乱，鸿声出苑迟。萧条人吏散，小谢有新诗。
杨凌,江中风,白浪暗江中，南泠路不通。高樯帆自满，出浦莫呼风。
唐彦谦,春阴,一寸回肠百虑侵，旅愁危涕两争禁。天涯已有销魂别，楼上宁无拥鼻吟。感事不关河里笛，伤心应倍雍门琴。春云更觉愁于我，闲盖低村作暝阴。
齐己,湘妃庙,湘烟濛濛湘水急，汀露凝红裛莲湿。苍梧云叠九嶷深，二女魂飞江上立。相携泣，凤盖龙舆追不及。庙荒松朽啼飞猩，笋鞭迸出阶基倾。黄昏一岸阴风起，新月如眉生阔水。
许浑,怀旧居,兵书一箧老无功，故国郊扉在梦中。藤蔓覆梨张谷暗。草花侵菊庾园空。朱门迹忝登龙客，白屋心期失马翁。楚水吴山何处是，北窗残月照屏风。
皎然,陈氏童子草书歌,书家孺子有奇名，天然大草令人惊。僧虔老时把笔法，孺子如今皆暗合。飙挥电洒眼不及，但觉毫端鸣飒飒。有时作点险且能，太行片石看欲崩。偶然长掣浓入燥，少室枯松欹不倒。夏室炎炎少人欢，山轩日色在阑干。桐花飞尽子规思，主人高歌兴不至。浊醪不饮嫌昏沈，欲玩草书开我襟。龙爪状奇鼠须锐，水笺白皙越人惠。王家小令草最狂，为予洒出惊腾势。
曹松,再到洪州望西山（松常栖此山）,洪州向西顾，不忍暂忘君。记得瀑泉落，省同幽鸟闻。一回经雨雹，长有剩风云。未定却栖息，前头江海分。
刘驾,山中夜坐,半夜山雨过，起来满山月。落尽醉处花，荒沟水决决。怆然惜春去，似与故人别。谁遣我多情，壮年无鬓发。
卢纶,送袁偁,谏猎名空久，多因病与贫。买书行几市，带雨别何人。客路山连水，军州日映尘。凄凉一分手，俱恨老相亲。
麹信陵,酬谈上人咏海石榴,真僧相劝外浮华，万法无常可叹嗟。但试寻思阶下树，何人种此我看花。
韩翃,别汜水县尉,未央宫殿金开钥，诏引贤良卷珠箔。花间赐食近丹墀，烟里挥毫对青阁。万年枝影转斜光，三道先成君激昂。谷永直言身不顾，郤诜高第转名香。绿槐阴阴出关道，上有蝉声下秋草。奴子平头骏马肥，少年白皙登王畿。五侯客舍偏留宿，一县人家争看归。南向千峰北临水，佳期赏地应穷此。赋诗或送郑行人，举酒常陪魏公子。自怜寂寞会君稀，犹著前时博士衣。我欲低眉问知己，若将无用废东归。
项斯,落第后归觐喜逢僧再阳,相逢须强笑，人世别离频。去晓长侵月，归乡动隔春。见僧心暂静，从俗事多屯。宇宙诗名小，山河客路新。翠桐犹入爨，青镜未辞尘。逸足常思骥，随群且退鳞。宴乖红杏寺，愁在绿杨津。羞病难为药，开眉懒顾人。
曹文姬,题梅仙山丹井,凿开天外长生地，炼出人间不死丹。
崔曙,登水门楼，见亡友张贞期题望黄河诗，因以感兴,吾友东南美，昔闻登此楼。人随川上逝，书向壁中留。严子好真隐，谢公耽远游。清风初作颂，暇日复销忧。时与文字古，迹将山水幽。已孤苍生望，空见黄河流。流落年将晚，悲凉物已秋。天高不可问，掩泣赴行舟。
白居易,仆射来示有三春向晚四者难并之说诚哉是言辄…兼简尚书,三春今向晚，四者昔难并。借问低眉坐，何如携手行。旧游多过隙，新宴且寻盟。鹦鹉林须乐，麒麟阁未成。分阴当爱惜，迟景好逢迎。林野熏风起，楼台谷雨晴。墙低山半出，池广水初平。桥转长虹曲，舟回小鹢轻。残花犹布绣，密竹自闻笙。欲过芳菲节，难忘宴慰情。月轮行似箭，时物始如倾。见雁随兄去，听莺求友声。蕙长书带展，菰嫩剪刀生。坐密衣裳暖，堂虚丝管清。峰峦侵碧落，草木近朱明。与点非沂水，陪膺是洛城。拨醅争绿醑，卧酪待朱樱。几处能留客，何人唤解酲。旧仪尊右揆，新命宠春卿。有喜鹊频语，无机鸥不惊。青林思小隐，白雪仰芳名。访旧殊千里，登高赖九城。酂侯司管钥，疏傅傲簪缨。纶綍曾同掌，烟霄即上征。册庭尝接武，书殿忝连衡。兰室春弥馥，松心晚更贞。琴招翠羽下，钩掣紫鳞呈，只愿回乌景。谁能避兕觥。方知醉兀兀，应是走营营。凤阁鸾台路，从他年少争。
薛能,送浙东王大夫,天爵擅忠贞，皇恩复宠荣。远源过晋史，甲族本缑笙。亚相兼尤美，周行历尽清。制除天近晓，衙谢草初生。宾客招闲地，戎装拥上京。九街鸣玉勒，一宅照红旌。细雨当离席，遥花显去程。佩刀畿甸色，歌吹馆桥声。騕褭从秦赐，艅艎到汴迎。步沙逢霁月，宿岸致严更。渤澥流东鄙，天台压属城。众谈称重镇，公意念疲甿。井邑曾多难，疮痍此未平。察应均赋敛，逃必复桑耕。隼重权兼帅，鼍雄设有兵。越台随厚俸，剡硾得尤名。夜蜡州中宴，春风部外行。香奁扃凤诏，朱篆动龙坑。报后功何患，投虚论素精。徵还真指掌，感激自关情。旧业怀昏作，微班负旦评。空馀骚雅事，千古傲刘桢。
白居易,秘省后厅,槐花雨润新秋地，桐叶风翻欲夜天。尽日后厅无一事，白头老监枕书眠。
韩愈,记梦,夜梦神官与我言，罗缕道妙角与根。挈携陬维口澜翻，百二十刻须臾间。我听其言未云足，舍我先度横山腹。我徒三人共追之，一人前度安不危。我亦平行蹋y槱e，神完骨蹻脚不掉。侧身上视溪谷盲，杖撞玉版声彭fP。神官见我开颜笑，前对一人壮非少。石坛坡陀可坐卧，我手承颏肘拄座。隆楼杰阁磊嵬高，天风飘飘吹我过。壮非少者哦七言，六字常语一字难。我以指撮白玉丹，行且咀噍行诘盘。口前截断第二句，绰虐顾我颜不欢。乃知仙人未贤圣，护短凭愚邀我敬。我能屈曲自世间，安能从汝巢神山。
白居易,对镜吟,闲看明镜坐清晨，多病姿容半老身。谁论情性乖时事，自想形骸非贵人。三殿失恩宜放弃，九宫推命合漂沦。如今所得须甘分，腰佩银龟朱两轮。
包何,同舍弟佶、班、韦二员外秋苔对之成咏,每看苔藓色，如向簿书闲。幽思缠芳树，高情寄远山。雨痕连地绿，日色出林斑。却笑兴公赋，临危滑石间。
薛曜,邙山古意,昔掩佳城路，曾惊壑易迁。今接宜都里，翻疑海作田。镂鼎名应大，生金字不传。风飙吹白日，罗绮拭黄泉。象凤笙留国，成龙剑上天。长乐移新垄，咸阳失旧阡。川流徒漫漫，神理竟绵绵。伫见飞来鹤，沈嗟不学仙。
卢纶,李端公（一作严维诗，题作送李端）,故关衰草遍，离别自堪悲。路出寒云外，人归暮雪时。少孤为客早，多难识君迟。掩泪空相向，风尘何处期。
朱庆馀,榜曲,荷花明灭水烟空，惆怅来时径不同。欲到前洲堪入处，鸳鸯飞出碧流中。
施肩吾,诮山中叟,老人今年八十几，口中零落残牙齿。天阴伛偻带嗽行，犹向岩前种松子。
清江,上都酬章十八兄,每叹经年别，人生有几年。关河长问道，风雨独随缘。寓蝶成庄梦，怀人识祢贤。徽猷不及此，空愧白华篇。
许敬宗,奉和守岁应制,玉琯移玄序，金奏赏彤闱。祥鸾歌里转，春燕舞前归。寿爵传三礼，灯枝丽九微。运广薰风积，恩深湛露晞。送寒终此夜，延宴待晨晖。
薛蒙,和绵州于中丞登越王楼作,左绵江上楼，五马此销愁。暑退千山雪，风来万木秋。邅回犹刺郡，系滞似维舟。即有徵黄日，名川莫厌游。
李端,长门怨（一作长信宫）,金壶漏尽禁门开，飞燕昭阳侍寝回。随分独眠秋殿里，遥闻语笑自天来。
李洞,赠长安毕郎中,高门寒沼水连云，鹭识朱衣傍主人。地肺半边晴带雪，天街一面静无尘。朝回座客酬琴价，衙退留僧写鹤真。从此几迁为计相，蓬莱三刻奏东巡。
刘禹锡,寄杨虢州与之旧姻,避地江湖知几春，今来本郡拥朱轮。阮郎无复里中旧，杨仆却为关外人。各系一官难命驾，每怀前好易沾巾。玉城山里多灵药，摆落功名且养神。
卢照邻,于时春也，慨然有江湖之思，寄赠柳九陇,提琴一万里，负书三十年。晨攀偃蹇树，暮宿清泠泉。翔禽鸣我侧，旅兽过我前。无人且无事，独酌还独眠。遥闻彭泽宰，高弄武城弦。形骸寄文墨，意气托神仙。我有壶中要，题为物外篇。将以贻好道，道远莫致旃。相思劳日夜，相望阻风烟。坐惜春华晚，徒令客思悬。水去东南地，气凝西北天。关山悲蜀道，花鸟忆秦川。天子何时问，公卿本亦怜。自哀还自乐，归薮复归田。海屋银为栋，云车电作鞭。倘遇鸾将鹤，谁论貂与蝉。莱洲频度浅，桃实几成圆。寄言飞凫舄，岁晏同联翩。
萧至忠,三会寺应制（一作刘宪诗）,岧峣仓史台，敞朗绀园开。戒旦壶人警，翻霜羽骑来。下辇登三袭，褰旒望九垓。林披馆陶榜，水浸昆明灰。网户飞花缀，幡竿度鸟回。豫游仙唱动，潇洒出尘埃。
周贺,杪秋登江楼（一作岳阳楼）,平楚起寒色，长沙犹未还。世情何处淡，湘水向人闲。空翠隐高鸟，夕阳归远山。孤云万馀里，惆怅洞庭间。
方干,送相里烛,相逢未作期，相送定何之。不得长年少，那堪远别离。泛湖乘月早，践雪过山迟。永望多时立，翻如在梦思。
李白,舞曲歌辞·白鸠辞,铿鸣钟，考朗鼓。歌白鸠，引拂舞。白鸠之白谁与邻，霜衣雪襟诚可珍。含哺七子能平均。食不咽，性安驯。首农政，鸣阳春。天子刻玉杖，镂形赐耆人。白鹭亦白非纯真，外洁其色心匪仁。阙五德，无司晨，胡为啄我葭下之紫鳞。鹰鹯雕鹗，贪而好杀。凤凰虽大圣，不愿以为臣。
李嘉祐,伤歙州陈二使君,怜君辞满卧沧洲，一旦云亡万事休。慈母断肠妻独泣，寒云惨色水空流。江村故老长怀惠，山路孤猿亦共愁。寂寞荒坟近渔浦，野松孤月即千秋。
皎然,送灵澈,我欲长生梦，无心解伤别。千里万里心，只似眼前月。
吕温,楚州追制后舍弟直长安县失囚花下共饮,天子收郡印，京兆责狱囚。狂兄与狂弟，不解对花愁。
陆龟蒙,和袭美江南书情二十韵寄秘阁韦校书贻之商洛…次韵,我志如鱼乐，君词称凤衔。暂来从露冕，何事买云岩。水石应容病，松篁未听谗。罐香松蠹腻，山信药苗缄。爱鹭欹危立，思猿矍铄獑。谢才偏许脁，阮放最怜咸。大乐宁忘缶，奇工肯顾瑊。客愁迷旧隐，鹰健想秋毚。砚缺犹慵琢，文繁却要芟。雨馀幽沼净，霞散远峰巉。洗笔烟成段，培花土作杴。访僧还觅伴，医鹤自须监。荒庙犹怀季，清滩几梦严。背风开蠹简，冲浪试新帆。闷忆年支酒，闲裁古样衫。钓家随野舫，仙蕴逐雕函。度岁赊羸马，先春买小螊。共疏泉入竹，同坐月过杉。染翰穷高致，怀贤发至諴。不堪潘子鬓，愁促易髟髟。
温庭筠,渭上题三首,吕公荣达子陵归，万古烟波绕钓矶。桥上一通名利迹，至今江鸟背人飞。目极云霄思浩然，风帆一片水连天。轻桡便是东归路，不肯忘机作钓船。烟水何曾息世机，暂时相向亦依依。所嗟白首磻溪叟，一下渔舟更不归。
白居易,晚春登大云寺南楼，赠常禅师,花尽头新白，登楼意若何。岁时春日少，世界苦人多。愁醉非因酒，悲吟不是歌。求师治此病，唯劝读楞伽。
耿湋,长门怨,闻道昭阳宴，嚬蛾落叶中。清歌逐寒月，遥夜入深宫。
张祜,塞上曲,边风卷地时，日暮帐初移。碛迥三通角，山寒一点旗。连收榻索马，引满射雕儿。莫道功勋细，将军昔戍师。
李白,秋浦歌十七首,秋浦长似秋，萧条使人愁。客愁不可度，行上东大楼。正西望长安，下见江水流。寄言向江水，汝意忆侬不。遥传一掬泪，为我达扬州。秋浦猿夜愁，黄山堪白头。清溪非陇水，翻作断肠流。欲去不得去，薄游成久游。何年是归日，雨泪下孤舟。秋浦锦驼鸟，人间天上稀。山鸡羞渌水，不敢照毛衣。两鬓入秋浦，一朝飒已衰。猿声催白发，长短尽成丝。秋浦多白猿，超腾若飞雪。牵引条上儿，饮弄水中月。愁作秋浦客，强看秋浦花。山川如剡县，风日似长沙。醉上山公马，寒歌甯戚牛。空吟白石烂，泪满黑貂裘。秋浦千重岭，水车岭最奇。天倾欲堕石，水拂寄生枝。江祖一片石，青天扫画屏。题诗留万古，绿字锦苔生。千千石楠树，万万女贞林。山山白鹭满，涧涧白猿吟。君莫向秋浦，猿声碎客心。逻人横鸟道，江祖出鱼梁。水急客舟疾，山花拂面香。水如一匹练，此地即平天。耐可乘明月，看花上酒船。渌水净素月，月明白鹭飞。郎听采菱女，一道夜歌归。炉火照天地，红星乱紫烟。赧郎明月夜，歌曲动寒川。白发三千丈，缘愁似个长。不知明镜里，何处得秋霜。秋浦田舍翁，采鱼水中宿。妻子张白鹇，结罝映深竹。桃波一步地，了了语声闻。暗与山僧别，低头礼白云。
刘得仁,上姚谏议,高文与盛德，皆谓古无伦。圣代生才子，明庭有谏臣。已瞻龙衮近，渐向凤池新。却忆波涛郡，来时岛屿春。名因诗句大，家似布衣贫。曾暗投新轴，频闻奖滞身。照吟清夕月，送药紫霞人。终计依门馆，何疑不化鳞。
贾岛,送别,丈夫未得意，行行且低眉。素琴弹复弹，会有知音知。
沈佺期,相和歌辞·长门怨,月皎风泠泠，长门次掖庭。玉阶闻坠叶，罗幌见飞萤。清露凝珠缀，流尘下翠屏。妾心君未察，愁叹剧繁星。
杜甫,寄韩谏议,今我不乐思岳阳，身欲奋飞病在床。美人娟娟隔秋水，濯足洞庭望八荒。鸿飞冥冥日月白，青枫叶赤天雨霜。玉京群帝集北斗，或骑骐驎翳凤凰。芙蓉旌旗烟雾乐，影动倒景摇潇湘。星宫之君醉琼浆，羽人稀少不在旁。似闻昨者赤松子，恐是汉代韩张良。昔随刘氏定长安，帷幄未改神惨伤。国家成败吾岂敢，色难腥腐餐风香。周南留滞古所惜，南极老人应寿昌。美人胡为隔秋水，焉得置之贡玉堂。
韦夏卿,和丘员外题湛长史旧居,道胜物能齐，累轻身易退。苟安一丘上，何必三山外。云霞长若绮，松石常如黛。徒有昔王过，竟遗青史载。诗因野寺咏，酒向山椒酹。异时逢尔知，兹辰驻余旆。
元稹,酬乐天吟张员外诗见寄因思上京每与乐天…咏张新诗,乐天书内重封到，居敬堂前共读时。四友一为泉路客，三人两咏浙江诗。别无远近皆难见，老减心情自各知。杯酒与他年少隔，不相酬赠欲何之。
杜牧,闺情代作,梧桐叶落雁初归，迢递无因寄远衣。月照石泉金点冷，凤酣箫管玉声微。佳人刀杵秋风外，荡子从征梦寐希。遥望戍楼天欲晓，满城冬鼓白云飞。
顾非熊,秋月夜,旅雁迎风度，阶翻月露华。砧声鸣夜永，江上几多家。
张籍,送梧州王使君,楚江亭上秋风起，看发苍梧太守船。千里同行从此别，相逢又隔几多年。
张九龄,敕赐宁王池宴,贤王有池馆，明主赐春游。淑气林间发，恩光水上浮。徒惭和鼎地，终谢巨川舟。皇泽空如此，轻生莫可酬。
陈子昂,酬田逸人游岩见寻不遇题隐居里壁,游人献书去，薄暮返灵台。传道寻仙友，青囊卖卜来。闻莺忽相访，题凤久裴回。石髓空盈握，金经秘不开。还疑缝掖子，复似洛阳才。
白居易,遣怀,乐往必悲生，泰来由否极。谁言此数然，吾道何终塞。尝求詹尹卜，拂龟竟默默。亦曾仰问天，天但苍苍色。自兹唯委命，名利心双息。近日转安闲，乡园亦休忆。回看世间苦，苦在求不得。我今无所求，庶离忧悲域。
高適,独孤判官部送兵,饯君嗟远别，为客念周旋。征路今如此，前军犹眇然。出关逢汉壁，登陇望胡天。亦是封侯地，期君早着鞭。
崔涂,折杨柳,朝朝车马如蓬转，处处江山待客归。若使人间少离别，杨花应合过春飞。
沈佺期,三日独坐驩州思忆旧游,两京多节物，三日最遨游。丽日风徐卷，香尘雨暂收。红桃初下地，绿柳半垂沟。童子成春服，宫人罢射鞴。禊堂通汉苑，解席绕秦楼。束皙言谈妙，张华史汉遒。无亭不驻马，何浦不横舟。舞籥千门度，帷屏百道流。金丸向鸟落，芳饵接鱼投。濯秽怜清浅，迎祥乐献酬。灵刍陈欲弃，神药曝应休。谁念招魂节，翻为御魅囚。朋从天外尽，心赏日南求。铜柱威丹徼，朱崖镇火陬。炎蒸连晓夕，瘴疠满冬秋。西水何时贷，南方讵可留。无人对炉酒，宁缓去乡忧。
崔涂,己亥岁感事,正闻青犊起葭萌，又报黄巾犯汉营。岂是将皆无上略，直疑天自弃苍生。瓜沙旧戍犹传檄，吴楚新春已废耕。见说圣君能仄席，不知谁是请长缨。
陈子昂,送梁李二明府,负书犹在汉，怀策未闻秦。复此穷秋日，芳樽别故人。黄金装屡尽，白首契逾新。空羡双凫舄，俱飞向玉轮。
崔禹锡,奉和圣制送张说巡边,供帐何煌煌，公其抚朔方。群僚咸饯酌，明主降离章。关塞重门下，郊岐禁苑傍。练兵宜雨洗，卧鼓候风凉。炎景宁云惮，神谋肃所将。旌摇天月迥，骑入塞云长。赫赫皇威振，油油圣泽滂。非惟按车甲，兼以正封疆。叱咤阴山道，澄清瀚海阳。虏垣行决胜，台座伫为光。
白居易,题崔常侍济源庄,谷口谁家住，云扃锁竹泉。主人何处去，萝薜换貂蝉。籍在金闺内，班排玉扆前。诚知忆山水，归得是何年。
白居易,赠写真者,子骋丹青日，予当丑老时。无劳役神思，更画病容仪。迢递麒麟阁，图功未有期。区区尺素上，焉用写真为。
薛逢,送卢缄归扬州,曾向雷塘寄掩扉，荀家灯火有馀辉。关河日暮望空极，杨柳渡头人独归。隋苑荒台风袅袅，灞陵残雨梦依依。今年春色还相误，为我江边谢钓矶。
张九龄,奉和圣制南郊礼毕酺宴,配天昭圣业，率土庆辉光。春发三条路，酺开百戏场。流恩均庶品，纵观聚康庄。妙舞来平乐，新声出建章。分曹日抱戴，赴节凤归昌。幸奏承云乐，同晞湛露阳。气和皆有感，泽厚自无疆。饱德君臣醉，连歌奉柏梁。
郑谷,兴州东池,南连乳郡流，阔碧浸晴楼。彻底千峰影，无风一片秋。垂杨拂莲叶，返照媚渔舟。鉴貌还惆怅，难遮两鬓羞。
韩偓,辛酉岁冬十一月随驾幸岐下作,曳裾谈笑殿西头，忽听征铙从冕旒。凤盖行时移紫气，鸾旗驻处认皇州。晓题御服颁群吏，夜发宫嫔诏列侯。雨露涵濡三百载，不知谁拟杀身酬。
张说,新都南亭送郭元振卢崇道（一作卢崇道诗）,竹径女萝蹊，莲洲文石堤。静深人俗断，寻玩往还迷。碧潭秀初月，素林惊夕栖。褰幌纳蟾影，理琴听猿啼。佳辰改宿昔，胜寄坐睽携。长怀赏心爱，如玉复如珪。
齐己,渚宫春日因怀有作,旧业树连湘树远，家山云与岳云平。僧来已说无耕钓，雁去那知有弟兄。客思莫牵蝴蝶梦，乡心自忆鹧鸪声。沙头南望堪肠断，谁把归舟载我行。
无名鬼,句,芫花半落，松风晚清。
蒋吉,四老庙,无端舍钓学干名，不得溪山养性情。自省此身非达者，今朝羞拜四先生。
陈师穆,立春日晓望三素云,晴晓初春日，高心望素云。彩光浮玉辇，紫气隐元君。缥缈中天去，逍遥上界分。鸾骖攀不及，仙吹远难闻。礼候于斯睹，明循在解纷。人归悬想处，霞色自氛氲。
夏侯孜,郊庙歌辞·享太庙乐章·宣宗室舞,於铄令主，圣祚重昌。兴起教义，申明典章。俗尚素朴，人皆乐康。积德可报，流庆无疆。
卢肇,题清远峡观音院二首,清潭洞澈深千丈，危岫攀萝上几层。秋尽更无黄叶树，夜阑唯对白头僧。风入古松添急雨，月临虚槛背残灯。老猿啸狖还欺客，来撼窗前百尺藤。
杨巨源,寄赠田仓曹湾,芳兰媚庭除，灼灼红英舒。身为陋巷客，门有绛辕车。朝览夷吾传，暮习颍阳书。眄云高羽翼，待贾蕴璠玙。缨弁虽云阻，音尘岂复疏。若因风雨晦，应念寂寥居。
张鲁封,谑池亳二州宾佐兼寄宣武军掌书记李昼,杜叟学仙轻蕙质，韦公事佛畏青娥。乐营却是闲人管，两地风情日渐多。
徐九皋,战城南,塞北狂胡旅，城南敌汉围。巉岩一鼓气，拔利五兵威。虏骑瞻山哭，王师拓地飞。不应须宠战，当遂勒金徽。
王建,七泉寺上方,长年好名山，本性今得从。回看尘迹遥，稍见麋鹿踪。老僧云中居，石门青重重。阴泉养成龟，古壁飞却龙。扫石礼新经，悬幡上高峰。日夕猿鸟合，觅食听山钟。将火寻远泉，煮茶傍寒松。晚随收药人，便宿南涧中。晨起冲露行，湿花枝茸茸。归依向禅师，愿作香火翁。
李端,送张淑归觐叔父,日惨长亭暮，天高大泽闲。风中闻草木，雪里见江山。马向塞云去，人随古道还。阮家今夜乐，应在竹林间。
李咸用,萱草,芳草比君子，诗人情有由。只应怜雅态，未必解忘忧。积雨莎庭小，微风藓砌幽。莫言开太晚，犹胜菊花秋。
刘兼,登楼寓望,凭高多是偶汍澜，红叶何堪照病颜。万叠云山供远恨，一轩风物送秋寒。背琴鹤客归松径，横笛牛童卧蓼滩。独倚郡楼无限意，夕阳西去水东还。
王建,赠离曲,合欢叶堕梧桐秋，鸳鸯背飞水分流。少年使我忽相弃。雌号雄鸣夜悠悠。夜长月没虫切切，冷风入房灯焰灭。若知中路各西东，彼此不忘同心结。收取头边蛟龙枕，留著箱中双雉裳。我今焚却旧房物，免使他人登尔床。
姚合,送崔中丞赴郑州,仆射陂前郡，清高越四邻。丹霄凤诏下，太守虎符新。雾湿关城月，花香驿路尘。连枝相庭树，岁岁一家春。
孟浩然,洞庭湖寄阎九,洞庭秋正阔，余欲泛归船。莫辨荆吴地，唯馀水共天。渺瀰江树没，合沓海潮连。迟尔为舟楫，相将济巨川。
李白,杂曲歌辞·少年行三首,击筑饮美酒，剑歌易水湄。经过燕太子，结托并州儿。少年负壮气，奋烈自有时。因声鲁句践，争情勿相欺。五陵年少金市东，银鞍白马度春风。落花踏尽游何处，笑入胡姬酒肆中。君不见淮南少年游侠客，白日球猎夜拥掷。呼卢百万终不惜，报仇千里如咫尺。少年游侠好经过，浑身装束皆绮罗。兰蕙相随喧妓女，风光去处满笙歌。骄矜自言不可有，侠士堂中养来久。好鞍好马乞与人，十千五千旋沽酒。赤心用尽为知己，黄金不惜栽桃李。桃李栽来几度春，一回花落一回新。府县尽为门下客，王侯皆是平交人。男儿百年且乐命，何须徇书受贫病。男儿百年且荣身，何须徇节甘风尘。衣冠半是征战士，穷儒浪作林泉民。遮莫枝根长百丈，不如当代多还往。遮莫姻亲连帝城，不如当身自簪缨。看取富贵眼前者，何用悠悠身后名。
李白,侍从游宿温泉宫作,羽林十二将，罗列应星文。霜仗悬秋月，霓旌卷夜云。严更千户肃，清乐九天闻。日出瞻佳气，葱葱绕圣君。
李白,采莲曲,若耶溪傍采莲女，笑隔荷花共人语。日照新妆水底明，风飘香袂空中举。岸上谁家游冶郎，三三五五映垂杨。紫骝嘶入落花去，见此踟蹰空断肠。
杜甫,逼仄行，赠毕曜（一作bX々行，一作赠毕四曜）,逼仄何逼仄，我居巷南子巷北。可恨邻里间，十日不一见颜色。自从官马送还官，行路难行涩如棘。我贫无乘非无足，昔者相过今不得。实不是爱微躯，又非关足无力。徒步翻愁官长怒，此心炯炯君应识。晓来急雨春风颠，睡美不闻钟鼓传。东家蹇驴许借我，泥滑不敢骑朝天。已令请急会通籍，男儿信命绝可怜。焉能终日心拳拳，忆君诵诗神凛然。辛夷始花亦已落，况我与子非壮年。街头酒价常苦贵，方外酒徒稀醉眠。速宜相就饮一斗，恰有三百青铜钱。
杜甫,送蔡希曾都尉还陇右，因寄高三十五书记,蔡子勇成癖，弯弓西射胡。健儿宁斗死，壮士耻为儒。官是先锋得，材缘挑战须。身轻一鸟过，枪急万人呼。云幕随开府，春城赴上都。马头金狎帢，驼背锦模糊。咫尺云山路，归飞青海隅。上公犹宠锡，突将且前驱。汉使黄河远，凉州白麦枯。因君问消息，好在阮元瑜。
殷尧藩,九日,万里飘零十二秋，不堪今倚夕阳楼。壮怀空掷班超笔，久客谁怜季子裘。瘴雨蛮烟朝暮景，平芜野草古今愁。酣歌欲尽登高兴，强把黄花插满头。
刘公兴,望凌烟阁,画阁凌虚构，遥瞻在九天。丹楹崇壮丽，素壁绘勋贤。霭霭浮元气，亭亭出瑞烟。近看分百辟，远揖误群仙。图列青云外，仪刑紫禁前。望中空霁景，骧首几留连。
储嗣宗,和茅山高拾遗忆山中杂题五首·山泉,香味清机仙府回，萦纡乱石便流杯。春风莫泛桃花去，恐引凡人入洞来。
于濆,拟古意,白玉若无玷，花颜须及时。国色久在室，良媒亦生疑。鸦鬟未成髻，鸾镜徒相知。翻惭效颦者，却笑从人迟。
韦应物,乐府杂曲·鼓吹曲辞·有所思,借问江上柳，青青为谁春。空游昨日地，不见昨日人。缭绕万家井，往来车马尘。莫道无相识，要非心所亲。
皎然,遥和尘外上人与陆澧夜集山寺问涅槃义兼赏陆生文卷,共是竹林贤，心从贝叶传。说经看月喻，开卷爱珠连。清净遥城外，萧疏古塔前。应随北山子，高顶枕云眠。
于邺,白樱树,记得花开雪满枝，和蜂和蝶带花移。如今花落游蜂去，空作主人惆怅诗。
鲍溶,寄福州从事殷尧藩,越岭寒轻物象殊，海城台阁似蓬壶。几回入市鲛绡女，终岁啼花山鹧鸪。雷令剑龙知去未，虎夷云鹤亦来无。就中静事冥宵话，何惜双轮访病夫。
韦应物,答冯鲁秀才,晨坐枉琼藻，知子返中林。澹然山景晏，泉谷响幽禽。仿佛谢尘迹，逍遥舒道心。顾我腰间绶，端为华发侵。簿书劳应对，篇翰旷不寻。薄田失锄耨，生苗安可任。徒令惭所问，想望东山岑。
皮日休,褚家林亭,广亭遥对旧娃宫，竹岛萝溪委曲通。茂苑楼台低槛外，太湖鱼鸟彻池中。萧疏桂影移茶具，狼藉蘋花上钓筒。争得共君来此住，便披鹤氅对清风。
韩愈,游城南十六首·赛神,白布长衫紫领巾，差科未动是闲人。麦苗含穟桑生葚，共向田头乐社神。
杨巨源,送裴中丞出使,一清淮甸假朝纲，金印初迎细柳黄。辞阙天威和雨露，出关春色避风霜。龙韬何必陈三略，虎旅由来肃万方。宣谕生灵真重任，回轩应问石渠郎。
陆龟蒙,和袭美寒日书斋即事三首，每篇各用一韵,不必探幽上郁冈，公斋吟啸亦何妨。唯求薏苡供僧食，别著氍毹待客床。春近带烟分短蕙，晓来冲雪撼疏篁。馀杭山酒犹封在，遥嘱高人未肯尝。已上星津八月槎，文通犹自学丹砂。仙经写得空三洞，隐士招来别九华。静对真图呼绿齿，偶开神室问黄芽。方诸更是怜才子，锡赉于君合有差。名价皆酬百万馀，尚怜方丈讲玄虚。西都宾问曾成赋，东海人求近著书。茅洞烟霞侵寤寐，檀溪风月挂樵渔。清朝还要廷臣在，两地宁容便结庐。
李涉,杂曲歌辞·鹧鸪词,湘江烟水深，沙岸隔枫林。何处鹧鸪飞，日斜斑竹阴。二女虚垂泪，三闾枉自沉。惟有鹧鸪鸟，独伤行客心。越冈连越井，越鸟更南飞。何处鹧鸪啼，夕烟东岭归。岭头行人少，天涯北客稀。鹧鸪啼别处，相对泪沾衣。
李洞,上灵州令狐相公（一作赠高仆射自安西赴阙）,征蛮破虏汉功臣，提剑归来万里身。笑倚凌烟金柱看，形容憔悴老于真。
皎然,夏日同崔使君论登城楼赋得远山,远山湖上小，青翠望依稀。才向窗中列，还从林表微。色浓春草在，峰起夏云归。不是蓬莱岛，如何人去稀。
刘长卿,送勤照和尚往睢阳赴太守请,燃灯传七祖，杖锡为诸侯。来去云无意，东西水自流。青山春满目，白日夜随舟。知到梁园下，苍生赖此游。
卢肇,风不鸣条,习习和风至，过条不自鸣。暗通青律起，远傍白蘋生。拂树花仍落，经林鸟自惊。几牵萝蔓动，潜惹柳丝轻。入谷迷松响，开窗失竹声。薰弦方在御，万国仰皇情。
青童,与赵旭叩柱歌,白云飘飘星汉斜，独行窈窕浮云车。仙郎独邀青童君，结情罗帐连心花。
左偃,寄韩侍郎,谋身谋隐两无成，拙计深惭负耦耕。渐老可堪怀故国，多愁翻觉厌浮生。言诗幸遇明公许，守朴甘遭俗者轻。今日况闻搜草泽，独悲憔悴卧升平。
齐己,新秋,始惊三伏尽，又遇立秋时。露彩朝还冷，云峰晚更奇。垄香禾半熟，原迥草微衰。幸好清光里，安仁谩起悲。
嵩山女,书任生案,我本籍上清，谪居游五岳。以君无俗累，来劝神仙学。葛洪还有妇，王母亦有夫。神仙尽灵匹，君意合何如。
王睿,相和歌辞·公无渡河,浊波洋洋兮凝晓雾，公无渡河兮公苦渡。风号水激兮呼不闻，提壶看入兮中流去。浪摆衣裳兮随步没，沉尸深入兮蛟螭窟。蛟螭尽醉兮君血干，推出黄沙兮泛君骨。当时君死妾何适，遂就波澜合魂魄。愿持精卫衔石心，穷取河源塞泉脉。
陈子昂,赠严仓曹乞推命录,少学纵横术，游楚复游燕。栖遑长委命，富贵未知天。闻道沉冥客，青囊有秘篇。九宫探万象，三算极重玄。愿奉唐生诀，将知跃马年。非同墨翟问，空滞杀龙川。
韦应物,行宽禅师院,北望极长廊，斜扉映丛竹。亭午一来寻，院幽僧亦独。唯闻山鸟啼，爱此林下宿。
李洞,秋宿梓州牛头寺,月去檐三尺，川云入寺楼。灵山顿离众，列宿不多稠。篆字焚初缺，翻经诵若流。窗闲二江冷，帘卷半空秋。诏散松梢别，棋终竹节收。静增双阙念，高并五翁游。鹤梦生红日，云闲锁梓州。望空工部眼，搔乱广文头。石室僧调马，银河客问牛。晓楼归下界，大地一浮沤。
张祜,赋昭君冢,万里关山冢，明妃旧死心。恨为秋色晚，愁结暮云阴。夜切胡风起，天高汉月临。已知无玉貌，何事送黄金。
白居易,江楼晚眺，景物鲜奇，吟玩成篇，寄水部张员外,澹烟疏雨间斜阳，江色鲜明海气凉。蜃散云收破楼阁，虹残水照断桥梁。风翻白浪花千片，雁点青天字一行。好著丹青图画取，题诗寄与水曹郎。
李中,秋雨,竟日散如丝，吟看半掩扉。秋声在梧叶，润气逼书帏。曲涧泉承去，危檐燕带归。寒蛩悲旅壁，乱藓滑渔矶。爽欲除幽簟，凉须换熟衣。疏篷谁梦断，荒径独游稀。偏称江湖景，不妨鸥鹭飞。最怜为瑞处，南亩稻苗肥。
李德裕,奉和圣制南郊礼毕诗,磬筦歌大吕，冕裘旅天神。烧萧辟阊阖，祈谷为蒸人。羽旗洒轻雪，麦陇含阳春。昌运岁今会，王猷从此新。三臣皆就日，万国望如云。仁寿信非远，群生方在钧。
贾岛,喜姚郎中自杭州回,路多枫树林，累日泊清阴。来去泛流水，翛然适此心。一披江上作，三起月中吟。东省期司谏，云门悔不寻。
刘沧,晚归山居,寥落霜空木叶稀，初行郊野思依依。秋深频忆故乡事，日暮独寻荒径归。山影暗随云水动，钟声潜入远烟微。娟娟唯有西林月，不惜清光照竹扉。
刘瑶,暗别离,槐花结子桐叶焦，单飞越鸟啼青霄。翠轩辗云轻遥遥，燕脂泪迸红线条。瑶草歇芳心耿耿，玉佩无声画屏冷。朱弦暗断不见人，风动花枝月中影。青鸾脉脉西飞去，海阔天高不知处。
许浑,和河南杨少尹奉陪薛司空石笋诗,暖溪寒井碧岩前，谢傅宾朋盛绮筵。云断石峰高并笋，日临山势远开莲。闲留幢节低春水，醉拥笙歌出暮烟。闻道诗成归已夕，柳风花露月初圆。
白居易,秋江送客,秋鸿次第过，哀猿朝夕闻。是日孤舟客，此地亦离群。濛濛润衣雨，漠漠冒帆云。不醉浔阳酒，烟波愁杀人。
窦巩,过骊山,翠辇红旌去不回，苍苍宫树锁青苔。有人说得当时事，曾见长生玉殿开。
薛逢,送薛耽先辈归谒汉南,云绕千峰驿路长，谢家联句待檀郎。手持碧落新攀桂，月在东轩旧选床。几日旌幢延骏马，到时冰玉动华堂。孔门多少风流处，不遣颜回识醉乡。
织女,附：郭翰酬织女,人世将天上，由来不可期。谁知一回顾，更作两相思。赠枕犹香泽，啼衣尚泪痕。玉颜霄汉里，空有往来魂。
高適,宴郭校书，因之有别,彩服趋庭训，分交载酒过。芸香名早著，蓬转事仍多。苦战知机息，穷愁奈别何。云霄莫相待，年鬓已蹉跎。
皎然,雪夜送海上人常州觐叔父，上人殷仲文后,继世风流在，传心向一灯。望云裁衲惯，玩雪步花能。交战情忘久，销魂别未曾。明朝阮家集，知有竹林僧。
罗隐,所思（一作西上）,西上青云未有期，东归沧海一何迟。酒阑梦觉不称意，花落月明空所思。长恐病侵多事日，可堪贫过少年时。斗鸡走狗五陵道，惆怅输他轻薄儿。
无名氏,题取经诗（载《翻译名义集》，云唐义净三藏作）,晋宋齐梁唐代间，高僧求法离长安。去人成百归无十，后者安知前者难。路远碧天唯冷结，沙河遮日力疲殚。后贤如未谙斯旨，往往将经容易看。
张景源,奉和九月九日登慈恩寺浮图应制,飞塔凌霄起，宸游一届焉。金壶新泛菊，宝座即披莲。就日摇香辇，凭云出梵天。祥氛与佳色，相伴杂炉烟。
皇甫冉,题竹扇赠别,湘竹殊堪制，齐纨且未工。幸亲芳袖日，犹带旧林风。掩笑歌筵里，传书卧阁中。竟将为别赠，宁与合欢同。
周昙,后汉门·灵帝,榜悬金价鬻官荣，千万为公五百卿。公瑾孔明穷退者，安知高卧遇雄英。
白居易,冬夜闻虫,虫声冬思苦于秋，不解愁人闻亦愁。我是老翁听不畏，少年莫听白君头。
宋鼎,酬故人还山,举棹乘春水，归山抚岁华。碧潭宵见月，红树晚开花。肃穆轻风度，依微隐径斜。危亭暗松石，幽涧落云霞。思鸟吟高树，游鱼戏浅沙。安知馀兴尽，相望紫烟赊。
秦韬玉,长安书怀,凉风吹雨滴寒更，乡思欺人拨不平。长有归心悬马首，可堪无寐枕蛩声。岚收楚岫和空碧，秋染湘江到底清。早晚身闲著蓑去，橘香深处钓船横。
齐己,寄湘幕王重书记,抛掷浟江旧钓矶，日参筹画废吟诗。可能有事关心后，得似无人识面时。官好近闻加茜服，药灵曾说换霜髭。高才直气平生志，除却徒知即不知。
李端,夜宴虢县张明府宅逢宇文评事,虢田留古宅，入夜足秋风。月影来窗里，灯光落水中。征诗逢谢客，饮酒得陶公。更爱疏篱下，繁霜湿菊丛。
张乔,题友人草堂,空山卜隐初，生计亦无馀。三亩水边竹，一床琴畔书。深林收晚果，绝顶拾秋蔬。坚话长如此，何年献子虚。
李颀,古意,男儿事长征，少小幽燕客。赌胜马蹄下，由来轻七尺。杀人莫敢前，须如猬毛磔。黄云陇底白雪飞，未得报恩不能归。辽东小妇年十五，惯弹琵琶解歌舞。今为羌笛出塞声，使我三军泪如雨。
李群玉,中秋寄南海梁侍御,海静天高景气殊，鲸睛失彩蚌潜珠。不知今夜越台上，望见瀛洲方丈无。
储嗣宗,宿甘棠馆,尘迹入门尽，悄然江海心。水声巫峡远，山色洞庭深。风桂落寒子，岚烟凝夕阴。前轩鹤归处，萝月思沈沈。
王建,十五夜望月寄杜郎中,中庭地白树栖鸦，冷露无声湿桂花。今夜月明人尽望，不知秋思在谁家。
刘禹锡,乐天是月长斋鄙夫此时愁卧里闾非远云雾难披因以…惊禅,五月长斋月，文心苦行心。兰葱不入户，薝卜自成林。护戒先辞酒，嫌喧亦彻琴。尘埃宾位静，香火道场深。我静驯狂象，餐馀施众禽。定知于佛佞，岂复向书淫。阑药凋红艳，庭槐换绿阴。风光徒满目，云雾未披襟。树为清凉倚，池因盥漱临。蘋芳遭燕拂，莲坼待蜂寻。舍下环流水，窗中列远岑。苔斑钱剥落，石怪玉嶔岑。鹊顶迎秋秃，莺喉入夏瘖。绿杨垂嫩色，綖棘露长针。散秩身犹幸，趋朝力不任。官将方共拙，年与病交侵。徇乐非时选，忘机似陆沈。鉴容称四皓，扪腹有三壬。携手惭连璧，同心许断金。紫芝虽继唱，白雪少知音。忆罢吴门守，相逢楚水浔。舟中频曲晏，夜后各加斟。浊酒销残漏，弦声间远砧。酡颜舞长袖，密坐接华簪。持论峰峦峻，战文矛戟森。笑言诚莫逆，造次必相箴。往事应如昨，馀欢迄至今。迎君常倒屣，访我辄携衾。阴魄初离毕，阳光正在参。待公休一食，纵饮共狂吟。
卢仝,赠金鹅山人沈师鲁,金鹅山中客，来到扬州市。买药床头一破颜，撇然便有上天意。日月高挂玄关深，金膏切淬肌骨异。人皆食谷与五味，独食太和阴阳气。浩浩流珠走百关，绵绵若存有深致。种玉不耕山外非内粹。凿儒关决文泉彰，风雅因君不复坠。光不外照刃不磨，回避人间恶富贵。三日四日五六日，盘礴化元搜万类。昼饮兴酣陶天和，夜话造微精魅。示我插血不死方，赏我风格不肥腻。肉眼不识天上书，小儒安敢窥奥秘。昆仑路隔西北天，三山后浮不著地。君到头来忆我时，金简为吾镌一字。
白居易,除官去未间,除官去未间，半月恣游讨。朝寻霞外寺，暮宿波上岛。新树少于松，平湖半连草。跻攀有次第，赏玩无昏早。有时骑马醉，兀兀冥天造。穷通与生死，其奈吾怀抱。江山信为美，齿发行将老。在郡诚未厌，归乡去亦好。
韦庄,赠姬人,莫恨红裙破，休嫌白屋低。请看京与洛，谁在旧香闺。
钱起,赋得巢燕送客,能栖杏梁际，不与黄雀群。夜影寄红烛，朝飞高碧云。含情别故侣，花月惜春分。
刘真,七老会诗（真年八十七）,垂丝今日幸同筵，朱紫居身是大年。赏景尚知心未退，吟诗犹觉力完全。闲庭饮酒当三月，在席挥毫象七贤。山茗煮时秋雾碧，玉杯斟处彩霞鲜。临阶花笑如歌妓，傍竹松声当管弦。虽未学穷生死诀，人间岂不是神仙。
白居易,自咏,形容瘦薄诗情苦，岂是人间有相人。只合一生眠白屋，何因三度拥朱轮。金章未佩虽非贵，银榼常携亦不贫。唯是无儿头早白，被天磨折恰平均。
蒋防,题杜宾客新丰里幽居,退迹依三径，辞荣继二疏。圣情容解印，帝里许悬车。已去龙楼籍，犹分御廪储。风泉输耳目，松竹助玄虚。调护心常在，山林意有馀。应嗤紫芝客，远就白云居。
方干,题报恩寺上方,岩溜喷空晴似雨，林萝碍日夏多寒。
常建,听琴秋夜赠寇尊师,琴当秋夜听，况是洞中人。一指指应法，一声声爽神。寒虫临砌急，清吹袅灯频。何必钟期耳，高闲自可亲。
宋之问,三阳宫侍宴应制得幽字,离宫秘苑胜瀛洲，别有仙人洞壑幽。岩边树色含风冷，石上泉声带雨秋。鸟向歌筵来度曲，云依帐殿结为楼。微臣昔忝方明御，今日还陪八骏游。
刘沧,题巫山庙,十二岚峰挂夕晖，庙门深闭雾烟微。天高木落楚人思，山迥月残神女归。触石晴云凝翠鬓，度江寒雨湿罗衣。婵娟似恨襄王梦，猿叫断岩秋藓稀。
杜牧,送陆洿郎中弃官东归,少微星动照春云，魏阙衡门路自分。倏去忽来应有意，世间尘土谩疑君。
黄滔,别后,梦里相逢无后期，烟中解珮杳何之。亏蟾便是陈宫镜，莫吐清光照别离。
储光羲,奉别长史庾公太守徐公应召,烈风起江汉，白浪忽如山。方伯骤勤王，杞人亦忧天。酆镐顷霾晦，云龙召我贤。车骑北艰苦，艅艎西溯沿。水灵静湍濑，猛兽趋后先。龙楼开新阳，万里出云间。宇宙既焜耀，崇德济巨川。受命在神宗，振兵犹轩辕。煌煌逾涿鹿，穆穆更坤元。明王朝太阶，远迩望嘉言。游子淡何思，江湖将永年。
贺兰进明,杂曲歌辞·行路难五首,君不见岩下井，百尺不及泉。君不见山上蒿，数寸凌云烟。人生相命亦如此，何苦太息自忧煎。但愿亲友长含笑，相逢莫吝杖头钱。寒夜邀欢须秉烛，岂得空思花柳年。君不见门前柳，荣曜暂时萧索久。君不见陌上花，狂风吹去落谁家。谁家思妇见之叹，蓬首不梳心历乱。盛年夫婿长别离，岁暮相逢色凋换。君不见荒树枝，春花落尽蜂不窥。君不见梁上泥，秋风始高燕不栖。荡子从军事征战，蛾眉婵娟空守闺。独宿自然堪下泪，况复时闻乌夜啼。君不见云间月，暂盈还复缺。君不见林下风，声远意难穷。亲故平生欲聚散，欢娱未尽尊酒空。自叹青青陵上柏，岁寒能与几人同。君不见东流水，一去无穷已。君不见西郊云，日夕空氛氲。群雁裴回不能去，一雁悲鸣复失群。人生结交在终始，莫为升沉中路分。
岑参,岁暮碛外寄元撝,西风传戍鼓，南望见前军。沙碛人愁月，山城犬吠云。别家逢逼岁，出塞独离群。发到阳关白，书今远报君。
NA,上阳铜器篆,长宜子孙。
郑谷,南康郡牧陆肱郎中辟许棠先辈为郡从事，因有寄赠,末路思前侣，犹为恋故巢。江山多胜境，宾主是贫交。饮舫闲依苇，琴堂雅结茅。夜清僧伴宿，水月在松梢。
杨凭,赠窦牟（一作窦洛阳牟见简篇章，偶赠绝句）,直用天才众却瞋，应欺李杜久为尘。南荒不死中华老，别玉翻同西国人。
李频,及第后归,家临浙水傍，岸对买臣乡。纵棹随归鸟，乘潮向夕阳。苦吟身得雪，甘意鬓成霜。况此年犹少，酬知足自强。
杨巨源,送定法师归蜀，法师即红楼院供奉广宣上人兄弟,凤城初日照红楼，禁寺公卿识惠休。诗引棣华沾一雨，经分贝叶向双流。孤猿学定前山夕，远雁伤离几地秋。空性碧云无处所，约公曾许剡溪游。
崔液,踏歌词二首,彩女迎金屋，仙姬出画堂。鸳鸯裁锦袖，翡翠贴花黄。歌响舞分行，艳色动流光。庭际花微落，楼前汉已横。金台催夜尽，罗袖佛寒轻。乐笑畅欢情，未半著天明。
姚合,送张郎中副使赴泽潞,晓陌事戎装，风流粉署郎。机筹通变化，除拜出寻常。地冷饶霜气，山高碍雁行。应无离别恨，车马自生光。
齐己,寄梁先辈,慈恩塔下曲江边，别后多应梦到仙。时去与谁论此事，乱来何处觅同年。陈琳笔砚甘前席，甪里烟霞待共眠。爱惜麻衣好颜色，未教朱紫污天然。
唐彦谦,登兴元城观烽火,汉川城上角三呼，扈跸防边列万夫。褒姒冢前烽火起，不知泉下破颜无。
刘邺,翰林作,曾是江波垂钓人，自怜深厌九衢尘。浮生渐老年随水，往事曾闻泪满巾。已觉远天秋色动，不堪闲夜雨声频。多惭不是相如笔，虚直金銮接侍臣。
赵嘏,宿僧院,月满长空树满霜，度云低拂近檐床。林中夜半一声磬，卧见高僧入道场。
黄滔,下第东归，留辞刑部郑郎中諴,去违知己住违亲，欲发羸蹄进退频。万里家山归养志，数年门馆受恩身。莺声历历秦城晓，柳色依依灞水春。明日蓝田关外路，连天风雨一行人。
韦应物,扈亭西陂燕赏,杲杲朝阳时，悠悠清陂望。嘉树始氤氲，春游方浩荡。况逢文翰侣，爱此孤舟漾。绿野际遥波，横云分叠嶂。公堂日为倦，幽襟自兹旷。有酒今满盈，愿君尽弘量。
崔峒,送皇甫冉往白田,江边尽日雉鸣飞，君向白田何日归。楚地蒹葭连海迥，隋朝杨柳映堤稀。津楼故市无行客，山馆空庭闭落晖。试问疲人与征战，使君双泪定沾衣。
杜甫,孟仓曹步趾领新酒酱二物满器见遗老夫,楚岸通秋屐，胡床面夕畦。藉糟分汁滓，瓮酱落提携。饭粝添香味，朋来有醉泥。理生那免俗，方法报山妻。
戎昱,古意,女伴朝来说，知君欲弃捐。懒梳明镜下，羞到画堂前。有泪沾脂粉，无情理管弦。不知将巧笑，更遣向谁怜。
李频,秋夜对月寄凤翔范书记,月过秋霖后，光应夜夜清。一回相忆起，几度独吟行。河汉东西直，山川远近明。寸心遥往处，新有雁来声。
戴叔伦,送王司直,西塞云山远，东风道路长。人心胜潮水，相送过浔阳。
章孝标,次韵和光禄钱卿二首,大隐严城内，闲门向水开。扇风知暑退，树影觉秋来。望远云生海，行稀砌长苔。废兴今古事，何必叹池灰。闲论忧王室，愁眉仗酒开。方嗟三覆役，又喜四愁来。晨起萤穿竹，晡餐鸟下苔。同期阳月至，灵室祝葭灰。
杜甫,寄董卿嘉荣十韵,闻道君牙帐，防秋近赤霄。下临千雪岭，却背五绳桥。海内久戎服，京师今晏朝。犬羊曾烂熳，宫阙尚萧条。猛将宜尝胆，龙泉必在腰。黄图遭污辱，月窟可焚烧。会取干戈利，无令斥候骄。居然双捕虏，自是一嫖姚。落日思轻骑，高天忆射雕。云台画形像，皆为扫氛妖。
吕岩,梧桐影,落日斜，秋风冷。今夜故人来不来，教人立尽梧桐影。
蒋防,玄都楼桃,旧传天上千年熟，今日人间五日香。红软满枝须作意，莫交方朔施偷将。
雍陶,少年行（一作汉宫少年行）,不倚军功有侠名，可怜球猎少年情。戴铃健鹘随声下，撼珮骄骢弄影行。觅匠重装燕客剑，对人新按越姬筝。岂知儒者心偏苦，吟向秋风白发生。
贯休,秋末闲居作,幽居山不别，落叶与阶平。尽日吟诗坐，无端个病成。径苔因旱赤，池水入冬清。惟有东峰叟，相寻月下行。
曹松,中秋月,九十日秋色，今秋已十分。孤光吞列宿，四面绝微云。众木排疏影，寒流叠细纹。遥遥望丹桂，心绪更纷纷。
韩琮,骆谷晚望,秦川如画渭如丝，去国还家一望时。公子王孙莫来好，岭花多是断肠枝。
李端,送濮阳录事赴忠州,成名不遂双旌远，主印还为一郡雄。赤叶黄花随野岸，青山白水映江枫。巴人夜语孤舟里，越鸟春啼万壑中。闻说古书多未校，肯令才子久西东。
于濆,青楼曲,青楼临大道，一上一回老。所思终不来，极目伤春草。
皇甫冉,秋夜宿严维宅,昔闻玄度宅，门向会稽峰。君住东湖下，清风继旧踪。秋深临水月，夜半隔山钟。世故多离别，良宵讵可逢。
元稹,哭吕衡州六首,气敌三人杰，交深一纸书。我投冰莹眼，君报水怜鱼。髀股惟夸瘦，膏肓岂暇除。伤心死诸葛，忧道不忧馀。望有经纶钓，虔收宰相刀。江文驾风远，云貌接天高。国待球琳器，家藏虎豹韬。尽将千载宝，埋入五原蒿。白马双旌队，青山八阵图。请缨期系虏，枕草誓捐躯。势激三千壮，年应四十无。遥闻不瞑目，非是不怜吴。雕鹗生难敌，沉檀死更香。儿童喧巷市，羸老哭碑堂。雁起沙汀暗，云连海气黄。祝融峰上月，几照北人丧。回雁峰前雁，春回尽却回。联行四人去，同葬一人来。铙吹临江返，城池隔雾开。满船深夜哭，风棹楚猿哀。杜预春秋癖，扬雄著述精。在时兼不语，终古定归名。耒水波文细，湘江竹叶轻。平生思风月，潜寐若为情。
上官昭容,奉和圣制立春日侍宴内殿出翦彩花应制,密叶因裁吐，新花逐翦舒。攀条虽不谬，摘蕊讵知虚。春至由来发，秋还未肯疏。借问桃将李，相乱欲何如。
白居易,水堂醉卧问杜三十一,闻君洛下住多年，何处春流最可怜。为问魏王堤岸下，何如同德寺门前。无妨水色堪闲玩，不得泉声伴醉眠。那似此堂帘幕底，连明连夜碧潺湲。
李颀,夏宴张兵曹东堂,重林华屋堪避暑，况乃烹鲜会佳客。主人三十朝大夫，满座森然见矛戟。北窗卧簟连心花，竹里蝉鸣西日斜。羽扇摇风却珠汗，玉盆贮水割甘瓜。云峰峨峨自冰雪，坐对芳樽不知热。醉来但挂葛巾眠，莫道明朝有离别。
于鹄,秦越人洞中咏,扁鹊得仙处，传是西南峰。年年山下人，长见骑白龙。洞门黑无底，日夜唯雷风。清斋将入时，戴星兼抱松。石径阴且寒，地响知远钟。似行山林外，闻叶履声重。低碍更俯身，渐远昼夜同。时时白蝙蝠，飞入茅衣中。行久路转窄，静闻水淙淙。但愿逢一人，自得朝天宫。
陆龟蒙,奉和袭美茶具十咏·茶笋,所孕和气深，时抽玉苕短。轻烟渐结华，嫩蕊初成管。寻来青霭曙，欲去红云暖。秀色自难逢，倾筐不曾满。
欧阳炯,南乡子,嫩草如烟，石榴花发海南天。日暮江亭春影渌，鸳鸯浴，水远山长看不足。画舸停桡，槿花篱外竹横桥。水上游上沙上女，回顾，笑指芭蕉林里住。岸远沙平，日斜归路晚霞明。孔雀自怜金翠尾，临水，认得行人惊不起。洞口谁家，木兰船系木兰花。红袖女郎相引去，游南浦，笑倚春风相对语。二八花钿，胸前如雪脸如莲。耳坠金镮穿瑟瑟，霞衣窄，笑倚江头招远客。路入南中，桄榔叶暗蓼花红。两岸人家微雨后，收红豆，树底纤纤抬素手。袖敛鲛绡，采香深洞笑相邀。藤杖枝头芦酒滴，铺葵席，豆蔻花间bx晚日。翡翠䴔䴖，白蘋香里小沙汀。岛上阴阴秋雨色，芦花扑，数只渔船何处宿。
王维,送韦评事,欲逐将军取右贤，沙场走马向居延。遥知汉使萧关外，愁见孤城落日边。
李白,鲁郡尧祠送吴五之琅琊,尧没三千岁，青松古庙存。送行奠桂酒，拜舞清心魂。日色促归人，连歌倒芳樽。马嘶俱醉起，分手更何言。
NA,郊庙歌辞·五郊乐章·黄帝宫音,黄中正位，含章居贞。既长六律，兼和五声。毕陈万舞，乃荐斯牲。神其下降，永祚休平。
独孤及,初晴抱琴登马退山对酒望远醉后作,年长心易感，况为忧患缠。壮图迫世故，行止两茫然。王旅方伐叛，虎臣皆被坚。鲁人著儒服，甘就南山田。挈榼上高磴，超遥望平川。沧江大如綖，隐映入远天。荒服何所有，山花雪中然。寒泉得日景，吐霤鸣湔湔。举酒劝白云，唱歌慰颓年。微风度竹来，韵我号钟弦。一弹一引满，耳热知心宣。曲终余亦酣，起舞山水前。人生几何时，太半百忧煎。今日羁愁破，始知浊酒贤。
杜甫,西阁三度期大昌严明府同宿不到,问子能来宿，今疑索故要。匣琴虚夜夜，手板自朝朝。金吼霜钟彻，花催腊炬销。早凫江槛底，双影漫飘飖。
刘禹锡,曹刚,大弦嘈囋小弦清，喷雪含风意思生。一听曹刚弹薄媚，人生不合出京城。
耿湋,赠隐公（一作赠隐上人）,世间无近远，定里遍曾过。东海经长在，南朝寺最多。暮年聊化俗，初地即摧魔。今日忘尘虑，看心义若何。
欧阳詹,咏德上韦检察（即韦相皋之弟也，名纁）,少华类太华，太室似少室。亚相与丞相，亦复无异质。渟如月临水，肃若松照日。辉影互光澄，阴森两葱郁。连城鸾凤分，同气龟龙出。并力革夷心，通筹整师律。英豪愿回席，蛮貊皆屈膝。中外行分途，寰瀛待清谧。
陆龟蒙,闲书,病学高僧置一床，披衣才暇即焚香。闲阶雨过苔花润，小簟风来薤叶凉。南国羽书催部曲，东山毛褐傲羲皇。升平闻道无时节，试问中林亦不妨。
李咸用,晓望,露惊松上鹤，晓色动扶桑。碧浪催人老，红轮照物忙。世情随日变，利路与天长。好驾觥船去，陶陶入醉乡。
张九龄,湖口望庐山瀑布泉,万丈洪泉落，迢迢半紫氛。奔飞流杂树，洒落出重云。日照虹蜺似，天清风雨闻。灵山多秀色，空水共氤氲。
伍唐珪,山中卧病寄卢郎中,十年耕钓水云间，住僻家贫少往还。一径绿苔凝晓露，满头白发对青山。野僧采药来医病，樵客携觞为解颜。空恋旧时恩奖地，无因匍匐出柴关。
杜甫,赤谷,天寒霜雪繁，游子有所之。岂但岁月暮，重来未有期。晨发赤谷亭，险艰方自兹。乱石无改辙，我车已载脂。山深苦多风，落日童稚饥。悄然村墟迥，烟火何由追。贫病转零落，故乡不可思。常恐死道路，永为高人嗤。
黄滔,旅怀,萧飒闻风叶，惊时不自堪。宦名中夜切，人事长年谙。古画僧留与，新知客遇谈。乡心随去雁，一一到江南。
李商隐,可叹,幸会东城宴未回，年华忧共水相催。梁家宅里秦宫入，赵后楼中赤凤来。冰簟且眠金镂枕，琼筵不醉玉交杯。宓妃愁坐芝田馆，用尽陈王八斗才。
皇甫冉,送包佶赋得天津桥,洛阳岁暮作征客，。相望依然一水间，相思已如千年隔。晴烟霁景满天津，凤阁龙楼映水滨。岂无朝夕轩车度，其奈相逢非所亲。巩树甘陵愁远道，他乡一望人堪老。君报还期在早春，桥边日日看芳草。
崔国辅,王孙游,自与王孙别，频看黄鸟飞。应由春草误，著处不成归。
鱼玄机,愁思,落叶纷纷暮雨和，朱丝独抚自清歌。放情休恨无心友，养性空抛苦海波。长者车音门外有，道家书卷枕前多。布衣终作云霄客，绿水青山时一过。
王贞白,洗竹,道院竹繁教略洗，鸣琴酌酒看扶疏。不图结实来双凤，且要长竿钓巨鱼。锦箨裁冠添散逸，玉芽修馔称清虚。有时记得三天事，自向琅玕节下书。
贯休,寄高员外,冷冽苍黄风似劈，雪骨冰筋满瑶席。庭松流污相抵吃，霜絮重裘火无力。孤峰地炉烧白枥，庞眉道者应相忆。倏忽维阳岁云暮，寂寥不觉成章句。惟应将寄蕊珠宫，禅刹云深一来否。
罗隐,薛阳陶觱篥歌,平泉上相东征日，曾为阳陶歌觱篥。乌江太守会稽侯，相次三篇皆俊逸。桥山殡葬衣冠后，金印苍黄南去疾。龙楼冷落夏口寒，从此风流为废物。人间至艺难得主，怀抱差池恨星律。邗沟仆射戎政闲，试渡瓜洲吐伊郁。西风九月草树秋，万喧沈寂登高楼。左篁揭指徵羽吼，炀帝起坐淮王愁。高飘咽灭出滞气，下感知己时横流。穿空激远不可遏，仿佛似向伊水头。伊水林泉今已矣，因取遗编认前事。武宗皇帝御宇时，四海恬然知所自。扫除桀黠似提帚，制压群豪若穿鼻。九鼎调和各有门，谢安空俭真儿戏。功高近代竟谁知，艺小似君犹不弃。勿惜喑呜更一吹，与君共下难逢泪。
包佶,答窦拾遗卧病见寄,今春扶病移沧海，几度承恩对白花。送客屡闻帘外鹊，销愁已辨酒中蛇。瓶开枸杞悬泉水，鼎炼芙蓉伏火砂。误入尘埃牵吏役，羞将簿领到君家。
皎然,西溪独泛,道情何所寄，素舸漫流间。真性怜高鹤，无名羡野山。经寒丛竹秀，人静片云闲。泛泛谁为侣，唯应共月还。
沈亚之,五月六日，发石头城，步望前船，示舍弟兼寄侯郎,客子去淮阳，逶迤别梦长。水关开夜锁，雾棹起晨凉。烟月期同赏，风波勿异行。隐山曾撼橹，转濑指遥樯。蒲叶吴刀绿，筠筒楚粽香。因书报惠远，为我忆檀郎。
齐己,寄西川惠光大师昙域,禅月有名子，相知面未曾。笔精垂壁溜，诗涩滴杉冰。蜀国从栖泊，芜城几废兴。忆归应寄梦，东北过金陵。
郑准,题宛陵北楼,雨来风静绿芜藓，凭著朱阑思浩然。人语独耕烧后岭，鸟飞斜没望中烟。松梢半露藏云寺，滩势横流出浦船。若遣谢宣城不死，必应吟尽夕阳川。
NA,吕氏宅妖誓师词,天马斜飞度三止，上将横行击四方。辎车直入无回翔，六甲次第不乖行。
李昭象,招西洞道者,危峰抹黛夹晴川，树簇红英草碧烟。樵客云僧两无事，此中堪去觅灵仙。
张籍,和周赞善闻子规,秦城啼楚鸟，远思更纷纷。况是街西夜，偏当雨里闻。应投最高树，似隔数重云。此处谁能听，遥知独有君。
赵嘏,送从翁中丞奉使黠戛斯六首,扬雄词赋举天闻，万里油幢照塞云。仆射峰西几千骑，一时迎著汉将军。旌旗杳杳雁萧萧，春尽穷沙雪未消。料得坚昆受宣后，始知公主已归朝。虽言穷北海云中，属国当时事不同。九姓如今尽臣妾，归期那肯待秋风。牢山望断绝尘氛，滟滟河西拂地云。谁见鲁儒持汉节，玉关降尽可汗军。山川险易接胡尘，秦汉图来或未真。自此尽知边塞事，河湟更欲托何人。秦皇无策建长城，刘氏仍穷北路兵。若遇单于旧牙帐，却应伤叹汉公卿。
耿湋,荐福寺送元伟,送客攀花后，寻僧坐竹时。明朝莫回望，青草马行迟。
王无竞,相和歌辞·凤台曲,凤台何逶迤，嬴女管参差。一旦彩云至，身去无还期。遗曲此台上，世人多学吹。一吹一落泪，至今怜玉姿。
徐凝,莫愁曲,玳瑁床头刺战袍，碧纱窗外叶骚骚。若为教作辽西梦，月冷如丁风似刀。
吴筠,高士咏·董威辇,董京依白社，散发咏玄风。心出区宇外，迹参城市中。嚣尘不能杂，名位安可笼。匿影留雅什，精微信难穷。
陆龟蒙,奉和袭美登初阳楼寄怀北平郎中,远窗浮槛亦成年，几伴杨公白昼筵。日暖烟花曾扑地，气浮星象却归天。闲将水石侵军垒，醉引笙歌上钓船。无限恩波犹在目，东风吹起细漪涟。
胡曾,咏史诗·圯桥,庙算张良独有馀，少年逃难下邳初。逡巡不进泥中履，争得先生一卷书。
乾康,赋残雪,六出奇花已住开，郡城相次见楼台。时人莫把和泥看，一片飞从天上来。
方干,忆故山,旧山长系念，终日卧边亭。道路知已远，梦魂空再经。秋泉凉好引，乳鹤静宜听。独上高楼望，蓬身且未宁。
李频,春闺怨,红妆女儿灯下羞，画眉夫婿陇西头。自怨愁容长照镜，悔教征戍觅封侯。
李白,下泾县陵阳溪至涩滩,涩滩鸣嘈嘈，两山足猿猱。白波若卷雪，侧足不容舠。渔子与舟人，撑折万张篙。
陆龟蒙,四明山诗·樊榭,樊榭何年筑，人应白日飞。至今山客说，时驾玉麟归。乳蒂缘松嫩，芝台出石微。凭栏虚目断，不见羽华衣。
薛据,登秦望山,南登秦望山，目极大海空。朝阳半荡漾，晃朗天水红。谿壑争喷薄，江湖递交通。而多渔商客，不悟岁月穷。振缗迎早潮，弭棹候长风。予本萍泛者，乘流任西东。茫茫天际帆，栖泊何时同。将寻会稽迹，从此访任公。
綦毋潜,送储十二还庄城,西坂何缭绕，青林问子家。天寒噪野雀，日晚度城鸦。寂历道傍树，曈曨原上霞。兹情不可说，长恨隐沦赊。
韩愈,除官赴阙至江州寄鄂岳李大夫（李程也）,盆城去鄂渚，风便一日耳。不枉故人书，无因帆江水。故人辞礼闱，旌节镇江圻。而我窜逐者，龙钟初得归。别来已三岁，望望长迢递。咫尺不相闻，平生那可计。我齿落且尽，君鬓白几何。年皆过半百，来日苦无多。少年乐新知，衰暮思故友。譬如亲骨肉，宁免相可不。我昔实愚蠢，不能降色辞。子犯亦有言，臣犹自知之。公其务贳过，我亦请改事。桑榆倘可收，愿寄相思字。
戴叔伦,过三闾庙,沅湘流不尽，屈宋怨何深。日暮秋烟起，萧萧枫树林。
黄损,读史,逐鹿走红尘，炎炎火德新。家肥生孝子，国霸有馀臣。帝道云龙合，民心草木春。须知烟阁上，一半老儒真。
成彦雄,夜夜曲,自从君去夜，锦幌孤兰麝。欹枕对银缸，秦筝绿窗下。
刘禹锡,和河南裴尹侍郎宿斋天平寺诣九龙祠祈雨二十韵,有事九龙庙，洁斋梵王祠。玉箫何时绝，碧树空凉飔。吏散埃壒息，月高庭宇宜。重城肃穆闭，涧水潺湲时。人稀夜复闲，虑静境亦随。缅怀断鳌足，凝想乘鸾姿。朱明盛农节，膏泽方愆期。瞻言五灵瑞，能救百谷萎。咿喔晨鸡鸣，阑干斗柄垂。修容谒神像，注意陈正词。惊飙起泓泉，若调雷雨师。黑烟耸鳞甲，洒液如棼丝。丰隆震天衢，列缺挥火旗。炎空忽凄紧，高溜悬绠縻。生物已滂沛，湿云稍离披。丹霞启南陆，白水含东菑。熙熙飞走适，蔼蔼草树滋。浮光动宫观，远思盈川坻。吴公敏于政，谢守工为诗。商山有病客，言贺舒庞眉。
周贺,送韩评事（一作韩评事别业）,门枕平湖秋景好，水烟松色远相依。罢官馀俸租田种，送客回舟载石归。离岸游鱼逢浪返。望巢寒鸟逆风飞。嵩阳旧隐多时别，闭目闲吟忆翠微。
皎然,奉和陆使君长源夏月游太湖（此时公权领湖州）,庾公心旷远，府事局耳目。遂与南湖游，虚襟涤烦燠。始知皇天意，积水在亭育。细流信不让，动物欣所蓄。万顷合天容，洗然无云族。峭蒨瞩仙岭，超遥随明牧。知公爱澄清，波静气亦肃。已见横流极，况闻长鲸戮。中洲暂采蘋，南郡思剖竹。向夕分好风，飘然送归舳。
李益,杂曲歌辞·鹧鸪词,湘江斑竹枝，锦翼鹧鸪飞。处处湘阴合，郎从何处归。
杜甫,有怀台州郑十八司户（虔）,天台隔三江，风浪无晨暮。郑公纵得归，老病不识路。昔如水上鸥，今如罝中兔。性命由他人，悲辛但狂顾。山鬼独一脚，蝮蛇长如树。呼号傍孤城，岁月谁与度。从来御魑魅，多为才名误。夫子嵇阮流，更被时俗恶。海隅微小吏，眼暗发垂素。黄帽映青袍，非供折腰具。平生一杯酒，见我故人遇。相望无所成，乾坤莽回互。
刘禹锡,潇湘神,湘水流，湘水流，九疑云物至今愁。若问二妃何处所，零陵芳草露中秋。斑竹枝，斑竹枝，泪痕点点寄相思。楚客欲听瑶瑟怨，潇湘深夜月明时。
宋璟,送苏尚书赴益州,我望风烟接，君行霰雪飞。园亭若有送，杨柳最依依。
马戴,寄崇德里居作,扫君园林地，泽我清凉襟。高鸟云路晚，孤蝉杨柳深。风微汉宫漏，月迥秦城砧。光景坐如此，徒怀经济心。
包佶,酬于侍郎湖南见寄十四韵,桂岭千崖断，湘流一派通。长沙今贾傅，东海旧于公。章甫经殊俗，离骚继雅风。金闺文作字，玉匣气成虹。翰墨时招侣，丹青夙在公。主恩留左掖，人望积南宫。巧拙循名异，浮沉顾位同。九迁归上略，三已契愚衷。责谢庭中吏，悲宽塞上翁。楚材欣有适，燕石愧无功。山晓重岚外，林春苦雾中。雪花翻海鹤，波影倒江枫。去札频逢信，回帆早挂空。避贤方有日，非敢爱微躬。
韩偓,懒卸头（一作生查子）,侍女动妆奁，故故惊人睡。那知本未眠，背面偷垂泪。懒卸凤凰钗，羞入鸳鸯被。时复见残灯，和烟坠金穗。
李咸用,婕妤怨,莫恃芙蓉开满面，更有身轻似飞燕。不得团圆长近君，珪月鈋时泣秋扇。
白居易,见紫薇花忆微之,一丛暗淡将何比，浅碧笼裙衬紫巾。除却微之见应爱，人间少有别花人。
胡曾,咏史诗·荆山,抱玉岩前桂叶稠，碧谿寒水至今流。空山落日猿声叫，疑是荆人哭未休。
李益,回军行,关城榆叶早疏黄，日暮沙云古战场。表请回军掩尘骨，莫教士卒哭龙荒。
卢仝,忆金鹅山沈山人二首,君家山头松树风，适来入我竹林里。一片新茶破鼻香，请君速来助我喜。莫合九转大还丹，莫读三十六部大洞经。闲来共我说真意，齿下领取真长生。不须服药求神仙，神仙意智或偶然。自古圣贤放入土，淮南鸡犬驱上天。白日上升应不恶，药成且辄一丸药。暂时上天少问天，蛇头蝎尾谁安著。君爱炼药药欲成，我爱炼骨骨已清。试自比校得仙者，也应合得天上行。天门九重高崔嵬，清空凿出黄金堆。夜叉守门昼不启，夜半醮祭夜半开。夜叉喜欢动关锁，锁声zh地生风雷。地上禽兽重血食，性命血化飞黄埃。太上道君莲花台，九门隔阔安在哉。呜呼沈君大药成，兼须巧会鬼物情，无求长生丧厥生。
王继勋,赠和龙妙空禅师,白面山南灵庆院，茅斋道者雪峰禅。只栖云树两三亩，不下烟萝四五年。猿鸟认声呼唤易，龙神降伏住持坚。谁知今日秋江畔，独步医王阐法筵。
范朝,宁王山池,水势临阶转，峰形对路开。槎从天上得，石是海边来。瑞草分丛种，祥花间色栽。旧传词赋客，唯见有邹枚。
姚合,乞新茶,嫩绿微黄碧涧春，采时闻道断荤辛。不将钱买将诗乞，借问山翁有几人。
李商隐,春风,春风虽自好，春物太昌昌。若教春有意，惟遣一枝芳。我意殊春意，先春已断肠。
白居易,酬和元九东川路诗十二首·江楼月,嘉陵江曲曲江池，明月虽同人别离。一宵光景潜相忆，两地阴晴远不知。谁料江边怀我夜，正当池畔望君时。今朝共语方同悔，不解多情先寄诗。
王维,别辋川别业,依迟动车马，惆怅出松萝。忍别青山去，其如绿水何。
王勃,圣泉宴,披襟乘石磴，列籍俯春泉。兰气熏山酌，松声韵野弦。影飘垂叶外，香度落花前。兴洽林塘晚，重岩起夕烟。
马戴,宿崔邵池阳别墅,杨柳色已改，郊原日复低。烟生寒渚上，霞散乱山西。待月人相对，惊风雁不齐。此心君莫问，旧国去将迷。
周昙,前汉门·周苛纪信,为主坚能不顾身，赴汤蹈火见忠臣。后来邦国论心义，谁是君王出热人。
温庭筠,女冠子,含娇含笑，宿翠残红窈窕。鬓如蝉，寒玉簪秋水，轻纱卷碧烟。雪胸鸾镜里，琪树凤楼前。寄语青娥伴，早求仙。霞帔云发，钿镜仙容似雪。画愁眉，遮语回轻扇，含羞下绣帏。玉楼相望久，花洞恨来迟。早晚乘鸾去，莫相遗。
柳泌,琼台,崖壁盘空天路回，白云行尽见琼台。洞门黯黯阴云闭，金阙曈曈日殿开。
李贺,房中思,新桂如蛾眉，秋风吹小绿。行轮出门去，玉銮声断续。月轩下风露，晓庭自幽涩。谁能事贞素，卧听莎鸡泣。
杜牧,八六子,洞房深，画屏灯照，山色凝翠沈沈。听夜雨，冷滴芭蕉，惊断红窗好梦。龙烟细飘绣衾，辞恩久归长信。凤帐萧疏，椒殿闲扃。辇路苔侵，绣帘垂，迟迟漏传丹禁。蕣华偷悴，翠鬟羞整。愁坐望处，金舆渐远，何时彩仗重临。正消魂，梧桐又移翠阴。
刘兼,春夜,薄薄春云笼皓月，杏花满地堆香雪。醉垂罗袂倚朱栏，小数玉仙歌未阕。
刘长卿,登迁仁楼，酬子婿李穆,临风敞丽谯，落日听吹铙。归路空回首，新章已在腰。非才受官谤，无政作人谣。俭岁安三户，馀年寄六条。春芜生楚国，古树过隋朝。赖有东床客，池塘免寂寥。
张乔,送棋待诏朴球归新罗,海东谁敌手，归去道应孤。阙下传新势，船中覆旧图。穷荒回日月，积水载寰区。故国多年别，桑田复在无。
项斯,病鹤,青云有意力犹微，岂料低回得所依。幸念翅因风雨困，岂教身陷稻粱肥。曾游碧落宁无侣，见有清池不忍飞。纵使他年引仙驾，主人恩在亦应归。
李贺,天上谣,天河夜转漂回星，银浦流云学水声。玉宫桂树花未落，仙妾采香垂珮缨。秦妃卷帘北窗晓，窗前植桐青凤小。王子吹笙鹅管长，呼龙耕烟种瑶草。粉霞红绶藕丝裙，青洲步拾兰苕春。东指羲和能走马，海尘新生石山下。
韩偓,登楼有题,暑气檐前过，蝉声树杪交。待潮生浦口，看雨过山坳。才见兰舟动，仍闻桂楫敲。窣云朱槛好，终睹凤来巢。
韦庄,叹落花,一夜霏微露湿烟，晓来和泪丧婵娟。不随残雪埋芳草，尽逐香风上舞筵。西子去时遗笑靥，谢娥行处落金钿。飘红堕白堪惆怅，少别秾华又隔年。
陈陶,钟陵道中作,原隰经霜蕙草黄，塞鸿消息怨流芳。秋山落照见麋鹿，南国异花开雪霜。烟火近通槃瓠俗，水云深入武陵乡。曾逢啮缺话东海，长忆萧家青玉床。
刘言史,赠童尼,旧时艳质如明玉，今日空心是冷灰。料得襄王惆怅极，更无云雨到阳台。
李白,登峨眉山,蜀国多仙山，峨眉邈难匹。周流试登览，绝怪安可息。青冥倚天开，彩错疑画出。泠然紫霞赏，果得锦囊术。云间吟琼箫，石上弄宝瑟。平生有微尚，欢笑自此毕。烟容如在颜，尘累忽相失。倘逢骑羊子，携手凌白日。
包佶,立春后休沐,心与青春背，新年亦掩扉。渐穷无相学，惟避不材讥。积病攻难愈，衔恩报转微。定知书课日，优诏许辞归。
李百药,句,今日持团扇，非是为秋风。
齐己,荆渚逢禅友,泽国相逢话一宵，云山偶别隔前朝。社思匡岳无宗炳，诗忆扬州有鲍昭。晨野黍离春漠漠，水天星粲夜遥遥。闲吟莫忘传心祖，曾立阶前雪到腰。
崔知贤,上元夜效小庾体,今夜启城闉，结伴戏芳春。鼓声撩乱动，风光触处新。月下多游骑，灯前饶看人。欢乐无穷已，歌舞达明晨。
卢鸿一,嵩山十志十首·涤烦矶,涤烦矶者，盖穷谷峻崖，发地盘石，飞流攒激，积漱成渠。澡性涤烦，迥有幽致。可为智者说，难为俗人言。词曰：灵矶盘礴兮溜奔错漱，泠风兮镇冥壑。研苔滋兮泉珠洁，一饮一憩兮气想灭。磷涟清淬兮涤烦矶，灵仙境兮仁智归。中有琴兮徽以玉，峨峨汤汤兮弹此曲，寄声知音兮同所欲。
王周,湖口县,柴桑分邑载图经，屈曲山光展画屏。最是芦洲东北望，人家残照隔烟汀。
刘长卿,宿严维宅送包佶（一作皇甫冉诗）,江湖同避地，分首自依依。尽室今为客，惊秋空念归。岁储无别墅，寒服羡邻机。草色村桥晚，蝉声江树稀。夜深宜共醉，时难忍相违。何事随阳雁，汀洲忽背飞。
杜牧,寄湘中友人,莫恋醉乡迷酒杯，流年长怕少年催。西陵水阔鱼难到，南回路遥书未回。匹马计程愁日尽，一蝉何事引秋来。相如已定题桥志，江上无由梦钓台。
王建,开池得古钗,美人开池北堂下，拾得宝钗金未化。凤凰半在双股齐，钿花落处生黄泥。当时堕地觅不得，暗想窗中还夜啼。可知将来对夫婿，镜前学梳古时髻。莫言至死亦不遗，还似前人初得时。
李岑2,西河郡太原守张夫人挽歌,鹊印庆仍传，鱼轩宠莫先。从夫元凯贵，训子孟轲贤。龙是双归日，鸾非独舞年。哀荣今共尽，凄怆杜陵田。
张祜,相和歌辞·乌夜啼,忽忽南飞返，危弦共怨凄。暗霜移树宿，残夜绕枝啼。咽绝声重叙，愔淫思乍迷。不妨还报喜，误使玉颜低。
何兆,赠兄,洛阳纸价因兄贵，蜀地红笺为弟贫。南北东西九千里，除兄与弟更无人。
李逢吉,望京楼上寄令狐华州,祇役滞南服，颓思属暮年。闲上望京台，万山蔽其前。落日归飞翼，连翩东北天。涪江适在下，为我久潺湲。中叶成文教，德威清远边。颁条信徒尔，华发生苍然。寄怀三峰守，岐路隔云烟。
朱庆馀,题仙游寺,石抱龙堂藓石干，山遮白日寺门寒。长松瀑布饶奇状，曾有仙人驻鹤看。
高骈,杂歌谣辞·步虚词,青溪道士人不识，上天下天鹤一只。洞门深锁碧窗寒，滴露研朱写周易。
无可,冬晚与诸文士会太仆田卿宅,从容启华馆，馔玉复烧兰。是岁兹旬尽，良宵几刻残。风回松竹动，人息斗牛寒。此后思良集，须期月再圆。
大易,赠司空拾遗,侍臣何事辞云陛，江上微云见雪花。望阁未承丹凤诏，掩门空对楚人家。陈琳草奏才还在，王粲登楼兴未赊。高馆更容尘外客，仍令归路待瑶华。
郎士元,送陆员外赴潮州,含香台上客，剖竹海边州。楚地多归信，闽溪足乱流。今朝永嘉兴，重见谢公游。
窦牟,秋日洛阳官舍寄上水部家兄,洛阳归老日，此县忽为君。白发兄仍见，丹诚帝岂闻。九衢横逝水，二室散浮云。屈指豪家尽，伤心要地分。禁中周几鼎，源上汉诸坟。貔虎今无半，狐狸宿有群。威声惭北部，仁化乐南薰。野檗饥来食，天香静处焚。壮年唯喜酒，幼学便诃文。及尔空衰暮，离忧讵可闻。
杜光庭,富贵曲（一作郑遨诗）,美人梳洗时，满头间珠翠。岂知两片云，戴却数乡税。
孟浩然,早寒江上有怀（一作江上思归）,木落雁南度，北风江上寒。我家襄水上，遥隔楚云端。乡泪客中尽，孤帆天际看。迷津欲有问，平海夕漫漫。
李颀,裴尹东溪别业,公才廊庙器，官亚河南守。别墅临都门，惊湍激前后。旧交与群从，十日一携手。幅巾望寒山，长啸对高柳。清欢信可尚，散吏亦何有。岸雪清城阴，水光远林首。闲观野人筏，或饮川上酒。幽云澹徘徊，白鹭飞左右。庭竹垂卧内，村烟隔南阜。始知物外情，簪绂同刍狗。
齐己,寄顾处士,半年离别梦，来往即湖边。两幅关山雪，寻常在眼前。项容藏古翠，张藻卷寒烟。蓝淀图花鸟，时人不惜钱。
齐己,赠孙生,见君诗自别，君是继诗人。道出千途外，功争一字新。寂寥中影迹，霜雪里精神。待折东堂桂，归来更苦辛。
白居易,龙昌寺荷池,冷碧新秋水，残红半破莲。从来寥落意，不似此池边。
卢纶,奉陪侍中登白楼（一作奉陪浑侍中五日登白鹤楼）,高楼倚玉梯，朱槛与云齐。顾盼亲霄汉，谈谐息鼓鼙。洪河斜更直，野雨急仍低。今日陪尊俎，唯当醉似泥。
王贞白,歌（一作凉州行）,谁唱关西曲，寂寞夜景深。一声长在耳，万恨重经心。调古清风起，曲终凉月沉。却应筵上客，未必是知音。
钱起,送蒋尚书居守东都,凤辇幸秦久，周人徯帝情。若非君敏德，谁镇洛阳城。前席命才彦，举朝推令名。纶言动北斗，职事守东京。郑履下天去，蘧轮满路声。出关秋树直，对阙远山明。肃肃保厘处，水流宫苑清。长安日西笑，朝夕衮衣迎。
齐己,扫地,日日扫复洒，不容纤物侵。敢望来客口，道似主人心。蚁过光中少，苔依润处深。门前亦如此，一径入疏林。
贺知章,奉和圣制送张说上集贤学士赐宴赋得谟字,西学垂玄览，东堂发圣谟。天光烛武殿，时宰集鸿都。枯朽沾皇泽，翾飞舞帝梧。迹同游汗漫，荣是出泥涂。三叹承汤鼎，千欢接舜壶。微躯不可答，空欲咏依蒲。
杨凭,送别,江岸梅花雪不如，看君驿驭向南徐。相闻不必因来雁，云里飞輧落素书。
薛涛,采莲舟,风前一叶压荷蕖，解报新秋又得鱼。兔走乌驰人语静，满溪红袂棹歌初。
王建,公无渡河,渡头恶天两岸远，波涛塞川如叠坂。幸无白刃驱向前，何用将身自弃捐。蛟龙啮骨鱼食血，黄泥直下无青天。男儿纵轻妇人语，惜君性命还须取。妇人无力挽断衣，舟沈身死悔难追。公无渡河，公须自为。
孟郊,留弟郢不得送之江南,刚有下水船，白日留不得。老人独自归，苦泪满眼黑。
权德舆,舟行见月,月入孤舟夜半晴，寥寥霜雁两三声。洞房烛影在何处，欲寄相思梦不成。
李峤,奉和幸三会寺应制,故台苍颉里，新邑紫泉居。岁在开金寺，时来降玉舆。龙形虽近刹，鸟迹尚留书。竹是蒸青外，池仍点墨馀。天文光圣草，宝思合真如。谬奉千龄日，欣陪十地初。
李白,送友人游梅湖,送君游梅湖，应见梅花发。有使寄我来，无令红芳歇。暂行新林浦，定醉金陵月。莫惜一雁书，音尘坐胡越。
周朴,哭李端,三年剪拂感知音，哭向青山永夜心。竹在晓烟孤凤去，剑荒秋水一龙沈。新坟日落松声小，旧色春残草色深。不及此时亲执绋，石门遥想泪沾襟。
刘禹锡,海阳十咏·玄览亭,潇洒青林际，夤缘碧潭隈。淙流冒石下，轻波触砌回。香风逼人度，幽花覆水开。故令无四壁，晴夜月光来。
孟云卿,杂曲歌辞·生别离,结发生别离，相思复相保。何知日已久，五变庭中草。眇眇天海途，悠悠吴江岛。但恐不出门，出门无远道。远道行既难，家贫衣服单。严风吹积雪，晨起鼻何酸。人生各有恋，岂不怀所安。分明天上日，生死誓同欢。
孟郊,送崔爽之湖南,江与湖相通，二水洗高空。定知一日帆，使得千里风。雪唱与谁和，俗情多不通。何当逸翮纵，飞起泥沙中。
戴叔伦,新别离（一作戎昱诗）,手把杏花枝，未曾经别离。黄昏掩闺后，寂寞心自知。
皮日休,奉和鲁望同游北禅院,戚历杉阴入草堂，老僧相见似相忘。吟多几转莲花漏，坐久重焚柏子香。鱼惯斋时分净食，鸽能闲处傍禅床。云林满眼空羁滞，欲对弥天却自伤。
汪遵,苍颉台,观迹成文代结绳，皇风儒教浩然兴。几人从此休耕钓，吟对长安雪夜灯。
杜甫,哭韦大夫之晋,凄怆郇瑕色，差池弱冠年。丈人叨礼数，文律早周旋。台阁黄图里，簪裾紫盖边。尊荣真不忝，端雅独翛然。贡喜音容间，冯招病疾缠。南过骇仓卒，北思悄联绵。鵩鸟长沙讳，犀牛蜀郡怜。素车犹恸哭，宝剑谷高悬。汉道中兴盛，韦经亚相传。冲融标世业，磊落映时贤。城府深朱夏，江湖眇霁天。绮楼关树顶，飞旐泛堂前。帟幕疑风燕，笳箫急暮蝉。兴残虚白室，迹断孝廉船。童孺交游尽，喧卑俗事牵。老来多涕泪，情在强诗篇。谁寄方隅理，朝难将帅权。春秋褒贬例，名器重双全。
贾岛,寄无可上人,僻寺多高树，凉天忆重游。磬过沟水尽，月入草堂秋。穴蚁苔痕静，藏蝉柏叶稠。名山思遍往，早晚到嵩丘。
齐己,乱中闻郑谷、吴延保下世,小谏才埋玉，星郎亦逝川。国由多聚盗，天似不容贤。兵火焚诗草，江流涨墓田。长安已涂炭，追想更凄然。
白居易,与诸客携酒寻去年梅花有感,马上同携今日杯，湖边共觅去春梅。年年只是人空老，处处何曾花不开。诗思又牵吟咏发，酒酣闲唤管弦来。樽前百事皆依旧，点检惟无薛秀才。
周朴,赠大沩和尚,大沩清复深，万象影沈沈。有客衣多毳，空门偈胜金。王侯皆作礼，陆子只来吟。我问师心处，师言无处心。
许浑,赠别,眼前迎送不曾休，相续轮蹄似水流。门外若无南北路，人间应免别离愁。苏秦六印归何日，潘岳双毛去值秋。莫怪分襟衔泪语，十年耕钓忆沧洲。
徐夤,陈,三惑昏昏中紫宸，万机抛却醉临春。书中不礼隋文帝，井底常携张贵嫔。玉树歌声移入哭，金陵天子化为臣。兵戈半渡前江水，狎客犹闻争酒巡。
元结,与党评事,自顾无功劳，一岁官再迁。跼身班次中，常窃愧耻焉。加以久荒浪，惛愚性颇全。未知在冠冕，不合无拘牵。勤强所不及，于人或未然。岂忘惠君子，恕之识见偏。且欲因我心，顺为理化先。彼云万物情，有愿随所便。爱君得自遂，令我空渊禅。
罗隐,清明日曲江怀友,君与田苏即旧游，我于交分亦绸缪。二年隔绝黄泉下，尽日悲凉曲水头。鸥鸟似能齐物理，杏花疑欲伴人愁。寡妻稚子应寒食，遥望江陵一泪流。
王昌龄,李四仓曹宅夜饮,霜天留后故情欢，银烛金炉夜不寒。欲问吴江别来意，青山明月梦中看。
许浑,送上元王明府赴任（一作送友人浙西任宰）,莫言名重懒驱鸡，六代江山碧海西。日照蒹葭明楚塞，烟分杨柳见隋堤。荒城树暗沉书浦，旧宅花连罨画溪。官满定知归未得，九重霄汉有丹梯。
许浑,紫藤,绿蔓秾阴紫袖低，客来留坐小堂西。醉中掩瑟无人会，家近江南罨画溪。
皎然,遥酬袁使君高春暮行县，过报德寺见怀,江春行求瘼，偶与真境期。见说三陵下，前朝开佛祠。停舟仰丽刹，绣组发香墀。咫尺空界色，天人花落时。盛游限羸疾，悚踊瞻旌旗。峰翠羡闲步，松声入遥思。素高淮阳理，况负东山姿。迨此一登览，深情见新诗。
李贺,追和何、谢铜雀妓,佳人一壶酒，秋容满千里。石马卧新烟，忧来何所似。歌声且潜弄，陵树风自起。长裾压高台，泪眼看花机。
岑参,送蒲秀才擢第归蜀,去马疾如飞，看君战胜归。新登郄诜第，更著老莱衣。汉水行人少，巴山客舍稀。向南风候暖，腊月见春辉。
罗隐,子规,铜梁路远草青青，此恨那堪枕上听。一种有冤犹可报，不如衔石叠沧溟。
刘言史,放萤怨,放萤去，不须留，聚时年少今白头。架中科斗万馀卷，一字千回重照见。青云杳渺不可亲，开囊欲放增馀怨。且逍遥，还酩酊，仲舒漫不窥园井。那将寂寞老病身，更就微虫借光影。欲放时，泪沾裳。冲篱落，千点光。
骆宾王,在狱咏蝉,西陆蝉声唱，南冠客思侵。那堪玄鬓影，来对白头吟。露重飞难进，风多响易沉。无人信高洁，谁为表予心。
吴融,海上秋怀,辞无珪组隐无才，门向潮头过处开。几度黄昏逢罔象，有时红旭见蓬莱。碛连荒戍频频火，天绝纤云往往雷。昨夜秋风已摇落，那堪更上望乡台。
袁晖,二月闺情,二月韶光好，春风香气多。园中花巧笑，林里鸟能歌。有恨离琴瑟，无情著绮罗。更听春燕语，妾亦不如他。
李商隐,和韩录事送宫人入道,星使追还不自由，双童捧上绿琼輈。九枝灯下朝金殿，三素云中侍玉楼。凤女颠狂成久别，月娥孀独好同游。当时若爱韩公子，埋骨成灰恨未休。
贾岛,喜李馀自蜀至,迢递岷峨外，西南驿路高。几程寻嶮栈，独宿听寒涛。白鸟飞还立，青猿断更号。往来从此过，词体近风骚。
孟郊,惜苦,于鹄值谏议，以球不能官。焦蒙值舍人，以杯不得完。可惜大雅旨，意此小团栾。名回不敢辨，心转实是难。不惜为君转，转非君子观。转之复转之，强转谁能欢。哀哉虚转言，不可穷波澜。
权德舆,锡杖歌送明楚上人归佛川,上人远自西天竺，头陀行遍国朝寺。口翻贝叶古字经，手持金策声泠泠。护法护身唯振锡，石濑云溪深寂寂。乍来松径风更寒，遥映霜天月成魄。后夜空山禅诵时，寥寥挂在枯树枝。真法常传心不住，东西南北随缘路。佛川此去何时回，应真莫便游天台。
陆龟蒙,叠韵吴宫词二首,肤愉吴都姝，眷恋便殿宴。逡巡新春人，转面见战箭。红栊通东风，翠珥醉易坠。平明兵盈城，弃置遂至地。
薛逢,越王楼送高梓州入朝,乘递初登建外州，倾心喜事富人侯。让当游艺依仁日，便到攀辕卧辙秋。容听巴歌消子夜，许陪仙躅上危楼。欲知恨恋情深处，听取长江旦暮流。
王建,山中寄及第故人,长长南山松，短短北涧杨。俱承日月照，幸免斤斧伤。去年与子别，诚言暂还乡。如何弃我去，天路忽腾骧。谁谓有双目，识貌不识肠。岂知心内乖，著我薜萝裳。寻君向前事，不叹今异翔。往往空室中，寤寐说珪璋。十年居此溪，松桂日苍苍。自从无佳人，山中不辉光。尽弃所留药，亦焚旧草堂。还君誓已书，归我学仙方。既为参与辰，各愿不相望。始终名利途，慎勿罹咎殃。
戎昱,桂城早秋,远客惊秋早，江天夜露新。满庭惟有月，空馆更何人。卜命知身贱，伤寒舞剑频。猿啼曾下泪，可是为忧贫。
刘禹锡,哭王仆射相公（名播，时兼盐铁，暴薨）,子侯一日病，滕公千载归。门庭怆已变，风物澹无辉。群吏谒新府，旧宾沾素衣。歌堂忽暮哭，贺雀尽惊飞。
白居易,三月三日,暮春风景初三日，流世光阴半百年。欲作闲游无好伴，半江惆怅却回船。
史凤,闭门羹,一豆聊供游冶郎，去时忙唤锁仓琅。入门独慕相如侣，欲拨瑶琴弹凤凰。
刘兼,江岸独步,醉卓寒筇傍水行，渔翁不会独吟情。龟能顾印谁相重，鹤偶乘轩自可轻。簪组百年终长物，文章千古亦虚名。是非得丧皆闲事，休向南柯与梦争。
李益,扬州怀古,故国歌钟地，长桥车马尘。彭城阁边柳，偏似不胜春。
孙元晏,吴·青盖,历数将终势已摧，不修君德更堪哀。被他青盖言相误，元是须教入晋来。
贾岛,秋暮,北门杨柳叶，不觉已缤纷。值鹤因临水，迎僧忽背云。白须相并出，清泪两行分。默默空朝夕，苦吟谁喜闻。
高適,自蓟北归,驱马蓟门北，北风边马哀。苍茫远山口，豁达胡天开。五将已深入，前军止半回。谁怜不得意，长剑独归来。
常建,客有自燕而归哀其老而赠之,羸马朝自燕，一身为二连。忆亲拜孤冢，移葬双陵前。幽愿从此毕，剑心因获全。孟冬寒气盛，抚辔告言旋。碣石海北门，馀寇惟朝鲜。离离一寒骑，袅袅驰白天。生别皆自取，况为士卒先。寸心渔阳兴，落日旌竿悬。
姚合,送刘禹锡郎中赴苏州,三十年来天下名，衔恩东守阖闾城。初经咸谷眠山驿，渐入梁园问水程。霁日满江寒浪静，春风绕郭白蘋生。虎丘野寺吴中少，谁伴吟诗月里行。州城全是故吴宫，香径难寻古藓中。云水计程千里远，轩车送别九衢空。鹤声高下听无尽，潮色朝昏望不同。太守吟诗人自理，小斋闲卧白蘋风。
王初,春日咏梅花二首,靓妆才罢粉痕新，递晓风回散玉尘。若遣有情应怅望，已兼残雪又兼春。青帝来时值远芳，残花残雪尚交光。隔年拟待春消息，得见春风已断肠。
冷朝阳,同张深秀才游华严寺,同游云外寺，渡水入禅关。立扫窗前石，坐看池上山。有僧飞锡到，留客话松间。不是缘名利，好来长伴闲。
宋之问,送永昌萧赞府,柳变曲江头，送君函谷游。弄琴宽别意，酌醴醉春愁。恋本亦何极，赠言微所求。莫令金谷水，不入故园流。
万楚,咏帘,玳瑁昔称华，玲珑薄绛纱。钩衔门势曲，节乱水纹斜。日弄长飞鸟，风摇不卷花。自当分内外，非是为骄奢。
李適,饯唐永昌赴任东都,闻道飞凫向洛阳，翩翩矫翮度文昌。因声寄意三花树，少室岩前几过香。
戴叔伦,屯田词,春来耕田遍沙碛，老稚欣欣种禾麦。麦苗渐长天苦晴，土干确确锄不得。新禾未熟飞蝗至，青苗食尽馀枯茎。捕蝗归来守空屋，囊无寸帛瓶无粟。十月移屯来向城，官教去伐南山木。驱牛驾车入山去，霜重草枯牛冻死。艰辛历尽谁得知，望断天南泪如雨。
祝元膺,梦仙谣,蟾蜍夜作青冥烛，螮蝀晴为碧落梯。好个分明天上路，谁教深入武陵溪。
张泌,满宫花,花正芳，楼似绮，寂寞上阳宫里。钿笼金锁睡鸳鸯，帘冷露华珠翠。娇艳轻盈香雪腻，细雨黄莺双起。东风惆怅欲清明，公子桥边沉醉。
李益,送韩将军还边,白马羽林儿，扬鞭薄暮时。独将轻骑出，暗与伏兵期。雨雪移军远，旌旗上垄迟。圣心戎寄重，未许让恩私。
王昌龄,斋心,女萝覆石壁，溪水幽濛胧。紫葛蔓黄花，娟娟寒露中。朝饮花上露，夜卧松下风。云英化为水，光采与我同。日月荡精魄，寥寥天宇空。
杨巨源,赠陈判官求子花诗（魏府出此物）,油地轻绡碧且红，须怜纤手是良工。能生丽思千花外，善点秾姿五彩中。子细传看临霁景，殷勤持赠及春风。若将江上迎桃叶，一帖何妨锦绣同。
张乔,题湖上友人居,岂得恋樵渔，全家湖畔居。远无潮客信，闲寄岳僧书。野白梅繁后，山明雨散初。逍遥向云水，莫与宦情疏。
吴融,送僧归日本国,沧溟分故国，渺渺泛杯归。天尽终期到，人生此别稀。无风亦骇浪，未午已斜晖。系帛何须雁，金乌日日飞。
独孤及,送义乌韦明府,妙年能致身，陈力复安亲。不惮关山远，宁辞簿领勤。过江云满路，到县海为邻。每叹违心赏，吴门正早春。
温庭筠,宿沣曲僧舍,东郊和气新，芳霭远如尘。客舍停疲马，僧墙画故人。沃田桑景晚，平野菜花春。更想严家濑，微风荡白蘋。
沈彬,洪州解至长安，初举纳省卷梦仙谣,，。玉殿大开从客入，金桃烂熟没人偷。凤惊宝扇频翻翅，龙惧金鞭不转头。，。
韦庄,应天长,绿槐阴里黄莺语，深院无人春昼午。画帘垂，金凤舞，寂寞绣屏香一炷。碧天云，无定处，空有梦魂来去。夜夜绿窗风雨，断肠君信否。别来半岁音书绝，一寸离肠千万结。难相见，易相别，又是玉楼花似雪。暗相思，无处说，惆怅夜来烟月。想得此时情切，泪沾红袖黦。
崔邠,郊庙歌辞·享文敬太子庙乐章·送神,三献具举，九旗将旋。追劳表德，罢享宾天。风引仙管，堂虚画筵。芳馨常在，瞻望悠然。
杨衡,江陵送客归河北,远客归故里，临路结裴回。山长水复阔，无因重此来。聊将歌一曲，送子手中杯。
王建,贫居,眼底贫家计，多时总莫嫌。蠹生腾药纸，字暗换书签。避雨拾黄叶，遮风下黑帘。近来身不健，时就六壬占。
刘禹锡,和浙西李大夫伊川卜居,早入八元数，尝承三接恩。飞鸣天上路，镇压海西门。清望寰中许，高情物外存。时来诚不让，归去每形言。洛下思招隐，江干厌作藩。按经修道具，依样买山村。开凿随人化，幽阴为律暄。远移难得树，立变旧荒园。绝塞通潜径，平泉占上原。烟霞遥在想，簿领益为繁。丹禁虚东閤，苍生望北辕。徒令双白鹤，五里自翩翻。
李嘉祐,晚春宴无锡蔡明府西亭,茅檐闲寂寂，无事觉人和。井近时浇圃，城低下见河。兴缘芳草积，情向远峰多。别日归吴地，停桡更一过。
李建勋,重台莲,斜倚秋风绝比伦，千英和露染难匀。自为祥瑞生南国，谁把丹青寄北人。明月几宵同绿水，牡丹无路出红尘。怜伊不算多时立，赢得馨香暗上身。
柳宗元,咏荆轲,燕秦不两立，太子已为虞。千金奉短计，匕首荆卿趋。穷年徇所欲，兵势且见屠。微言激幽愤，怒目辞燕都。朔风动易水，挥爵前长驱。函首致宿怨，献田开版图。炯然耀电光，掌握罔正夫。造端何其锐，临事竟趑趄。长虹吐白日，仓卒反受诛。按剑赫凭怒，风雷助号呼。慈父断子首，狂走无容躯。夷城芟七族，台观皆焚污。始期忧患弭，卒动灾祸枢。秦皇本诈力，事与桓公殊。奈何效曹子，实谓勇且愚。世传故多谬，太史征无且。
储光羲,观竞渡,大夫沉楚水，千祀国人哀。习棹江流长，迎神雨雾开。标随绿云动，船逆清波来。下怖鱼龙起，上惊凫雁回。能令秋大有，鼓吹远相催。
吴融,江树,终日冲奔浪，何年坠乱风。谢公堪入咏，目极在云中。
唐怡,咏破扇,轮如明月尽，罗似薄云穿。无由重掩笑，分在秋风前。
黄滔,秋晚山居,爽气遍搜空，难堪倚望中。孤烟愁落日，高木病西风。山寂樵声出，露凉蝉思穷。此时尘外事，幽默几人同。
李白,泾溪南蓝山下有落星潭可以卜筑余泊舟石上寄何判官昌浩,蓝岑竦天壁，突兀如鲸额。奔蹙横澄潭，势吞落星石。沙带秋月明，水摇寒山碧。佳境宜缓棹，清辉能留客。恨君阻欢游，使我自惊惕。所期俱卜筑，结茅炼金液。
刘禹锡,赠乐天,一别旧游尽，相逢俱涕零。在人虽晚达，于树似冬青。痛饮连宵醉，狂吟满坐听。终期抛印绶，共占少微星。
许浑,赠所知,因钓鲈鱼住浙河，挂帆千里亦相过。茅檐夜醉平阶月，兰棹春归拍岸波。湖日似阴鼍鼓响，海云才起蜃楼多。明时又作闲居赋，谁荐东门策四科。
杜易简,湘川新曲二首,昭潭深无底，橘洲浅而浮。本欲凌波去，翻为目成留。愿君稍弭楫，无令贱妾羞。二八相招携，采菱渡前溪。弱腕随桡起，纤腰向舸低。自解看花笑，憎闻染竹啼。
白居易,夏日与闲禅师林下避暑,洛景城西尘土红，伴僧闲坐竹泉东。绿萝潭上不见日，白石滩边长有风。热恼渐知随念尽，清凉常愿与人同。每因毒暑悲亲故，多在炎方瘴海中。
成彦雄,晓,列宿回元朝北极，爽神晞露滴楼台。佳人卷箔临阶砌，笑指庭花昨夜开。
刘长卿,送青苗郑判官归江西,三苗馀古地，五稼满秋田。来问周公税，归输汉俸钱。江城寒背日，湓水暮连天。南楚凋残后，疲民赖尔怜。
白居易,渡淮,淮水东南阔，无风渡亦难。孤烟生乍直，远树望多圆。春浪棹声急，夕阳帆影残。清流宜映月，今夜重吟看。
柳宗元,唐铙歌鼓吹曲十二篇·太宗师讨王充窦建德…战武牢第三,战武牢，动河朔。逆之助，图掎角。怒鷇麛，抗乔岳。翘萌牙，傲霜雹。王谋内定，申掌握。铺施芟夷，二主缚。惮华戎，廓封略。命之vG，卑以斫。归有德，唯先觉。
钱起,送马明府赴江陵,陶令南行心自永，江天极目澄秋景。万室遥方犬不鸣，双凫下处人皆静。清风高兴得湖山，门柳萧条双翟闲。黄花满把应相忆，落日登楼北望还。
沈佺期,自考功员外授给事中,南省推丹地，东曹拜琐闱。惠移双管笔，恩降五时衣。出入宜真选，遭逢每滥飞。器惭公理拙，才谢子云微。案牍遗常礼，朋僚隔等威。上台行揖让，中禁动光辉。旭日千门起，初春八舍归。赠兰闻宿昔，谈树隐芳菲。何幸盐梅处，唯忧对问机。省躬知任重，宁止冒荣非。
吕渭,皇帝移晦日为中和节,皇心不向晦，改节号中和。淑气同风景，嘉名别咏歌。湔裙移旧俗，赐尺下新科。历象千年正，酺醵四海多。花随春令发，鸿度岁阳过。天地齐休庆，欢声欲荡波。
卢尚书,题安国观,夕照纱窗起暗尘，青松绕殿不知春。君看白首诵经者，半是宫中歌舞人。
王贞白,送芮尊师,石上菖蒲节节灵，先生服食得长生。早知避世忧身老，近日登山觉步轻。黄鹤待传蓬岛信，丹书应换蕊宫名。他年控鲤升天去，庐岳逋民愿从行。
李端,送乐平苗明府得家字,本自求彭泽，谁云道里赊。山从石壁断，江向弋阳斜。暮色随枫树，阴云暗荻花。诸侯旧调鼎，应重宰臣家。
皇甫冉,送元晟归潜山所居（一作送王山人归别业）,深山秋事早，君去复何如。裛露收新稼，迎寒葺旧庐。题诗即招隐，作赋是闲居。别后空相忆，嵇康懒寄书。
郎士元,送奚贾归吴,东南富春渚，曾是谢公游。今日奚生去，新安江正秋。水清迎过客，霜叶落行舟。遥想赤亭下，闻猿应夜愁。
马戴,夕发邠宁寄从弟（一作寄舒从事）,半酣走马别，别后锁边城。日落月未上，鸟栖人独行。方驰故国恋，复怆长年情。入夜不能息，何当闲此生。
李绅,忆万岁楼望金山,楼高雉堞千师垒，峰拔惊波万壑攒。山绝地维消虎踞，水浮天险尚龙盘。蜃嘘云拱飞江岛，鳌喷仙岩隔海澜。长对碧波临古渡，几经风月与悲欢。
贯休,相和歌辞·胡无人行,霍嫖姚，赵充国，天子将之平朔漠。肉胡之肉，烬胡帐幄，千里万里，惟留胡之空壳。边风萧萧，榆叶初落，杀气昼赤，枯骨夜哭。将军既立殊勋，遂有胡无人曲。我闻之天子富有四海，德被无垠。但令一物得所，八表来宾，亦何必令彼胡无人。
黄滔,寄同年卢员外,听尽莺声出雍州，秦吴烟月十经秋。龙门在地从人上，郎省连天须鹤游。休恋一台惟妙绝，已经三字入精求。当年甲乙皆华显，应念槐宫今雪头。
李商隐,清夜怨,含泪坐春宵，闻君欲度辽。绿池荷叶嫩，红砌杏花娇。曙月当窗满，征云出塞遥。画楼终日闭，清管为谁调。
吴筠,高士咏·於陵夫妻,皎皎於陵子，己贤妻亦明。安兹道德重，顾彼浮华轻。琴书不为务，禄位不可荣。逃迹终灌园，谁能达世情。
李中,赠永真杜翱少府,蓝袍竹简佐琴堂，县僻人稀觉日长。爱静不嫌官况冷，苦吟从听鬓毛苍。闲寻野寺听秋水，寄睡僧窗到夕阳。骞翥会应霄汉去，渔竿休更恋沧浪。
孟球,和主司王起（一作和主司酬周侍郎）,当年门下化龙成，今日馀波进后生。仙籍共知推丽藻，禁垣同得荐嘉名。桃蹊早茂夸新萼，菊圃初开耀晚英。谁料羽毛方出谷，许教齐和九皋呜。
独孤及,下弋阳江舟中代书寄裴侍御,故乡隔西日，水去连长天。前路知几许，但指天南边。怆恨极浦外，隐映青山连。东风满帆来，五两如弓弦。遥羡绣衣客，冏然马首先。得餐武昌鱼，不顾浔阳田。屈指数别日，忽乎成两年。百花已满眼，春草渐碧鲜。岂是离居时，奈何于役牵。洞庭有深涉，曷日期归旋。且作异乡料，讵知携手缘。离忧未易销，莫道樽酒贤。
刘长卿,茱萸湾北答崔载华问,荒凉野店绝，迢递人烟远。苍苍古木中，多是隋家苑。
崔峒,题空山人石室,早晚悟无生，头陀不到城。云山知夏腊，猿鸟见修行。地僻无溪路，人寻逐水声。年年深谷里，谁识远公名。
施肩吾,昭君怨,马上徒劳别恨深，总缘如玉不输金。已知贱妾无归日，空荷君王有悔心。
周昙,后汉门·废帝,乱兵如猬走王师，社稷颠危孰为持。夜逐萤光寻道路，汉家天子步归时。
徐铉,和贾员外戬见赠玉蕊花栽,琼瑶一簇带花来，便劚苍苔手自栽。喜见唐昌旧颜色，为君判病酌金罍。
陈子昂,酬李参军崇嗣旅馆见赠,昨夜银河畔，星文犯遥汉。今朝紫气新，物色果逢真。言从天上落，乃是地仙人。白璧疑冤楚，乌裘似入秦。摧藏多古意，历览备艰辛。乐广云虽睹，夷吾风未春。凤歌空有问，龙性讵能驯。宝剑终应出，骊珠会见珍。未及冯公老，何惊孺子贫。青云傥可致，北海忆孙宾。
张谓,官舍早梅,阶下双梅树，春来画不成。晚时花未落，阴处叶难生。摘子防人到，攀枝畏鸟惊。风光先占得，桃李莫相轻。
杜甫,即事（一作天畔）,天畔群山孤草亭，江中风浪雨冥冥。一双白鱼不受钓，三寸黄甘犹自青。多病马卿无日起，穷途阮籍几时醒。未闻细柳散金甲，肠断秦川流浊泾。
鲍溶,山中怀刘修,松老秋意孤，夜凉吟风水。山人在远道，相忆中夜起。春光如不至，幽兰含香死。响象离鹤情，念来一相似。月斜掩扉卧，又在梦魂里。
李咸用,独鹄吟,碧玉喙长丹顶圆，亭亭危立风松间。啄萍吞鳞意已阑，举头咫尺轻重天。黑翎白本排云烟，离群脱侣孤如仙。披霜唳月惊婵娟，逍遥忘却还青田。鸢寒鸦晚空相喧，时时侧耳清泠泉。
李逸,洛阳河亭奉酬留守郡公追送（一作李益诗）,离亭饯落晖，腊酒减征衣。岁晚烟霞重，川寒云树微。戎装千里至，旧路十年归。还似汀洲雁，相逢又背飞。
张祜,酬凌秀才惠枕,八寸黄杨惠不轻，虎头光照簟文清。空心想此缘成梦，拔剑灯前一夜行。
汪遵,铜雀台,铜雀台成玉座空，短歌长袖尽悲风。不知仙驾归何处，徒遣颦眉望汉宫。
岑羲,九月九日幸临渭亭登高应制得涘字,重九开科历，千龄逢圣纪。爰豫瞩秦垌，升高临灞涘。玉醴浮仙菊，琼筵荐芳芷。一闻帝舜歌，欢娱良未已。
顾况,空梁落燕泥,卷幕参差燕，常衔浊水泥。为黏珠履迹，未等画梁齐。旧点痕犹浅，新巢缉尚低。不缘频上落，那得此飞栖。
令狐楚,赋山,山。耸峻，回环。沧海上，白云间。商老深寻，谢公远攀。古岩泉滴滴，幽谷鸟关关。树岛西连陇塞，猿声南彻荆蛮。世人只向簪裾老，芳草空馀麋鹿闲。
宋之问,送赵司马赴蜀州,饯子西南望，烟绵剑道微。桥寒金雁落，林曙碧鸡飞。职拜舆方远，仙成履会归。定知和氏璧，遥掩玉轮辉。
贯休,横吹曲辞·长安道,憧憧合合，八表一辙。黄尘雾合，车马火热。名汤风雨，利辗霜雪。千车万驮，半宿关月。上有尧禹，下有夔契。紫气银轮兮常覆金阙，仙掌捧日兮浊河澄澈。愚将草木兮有言，与华封人兮不别。
陆龟蒙,四月十五日道室书事寄袭美,乌饭新炊芼臛香，道家斋日以为常。月苗杯举存三洞，云蕊函开叩九章。一掬阳泉堪作雨，数铢秋石欲成霜。可中值著雷平信，为觅闲眠苦竹床。
李商隐,韩翃舍人即事,萱草含丹粉，荷花抱绿房。鸟应悲蜀帝，蝉是怨齐王。通内藏珠府，应官解玉坊。桥南荀令过，十里送衣香。
顾况,上古之什补亡训传十三章·采蜡一章,采采者蜡，于泉谷兮。煌煌中堂，烈华烛兮。新歌善舞，弦柱促兮；荒岩之人，自取其毒兮。
张籍,答元八遗纱帽,黑纱方帽君边得，称对山前坐竹床。唯恐被人偷剪样，不曾闲戴出书堂。
贯休,早秋即事寄冯使君,金脉火初微，开门竹杖随。此身全是病，今日更嗔谁。落叶峥嵘处，诸峰爽拔时。唯思棠树下，高论入圆伊。
元稹,相和歌辞·当来日大难,当来日大难行，前有坂，后有坑，大梁侧，小梁倾。两轴相绞，两轮相撑。大牛竖，小牛横。乌啄牛背，足跌力狞。当来日大难行，太行虽险，险可使平。轮轴自挠，牵制不停。泥潦渐久，荆棘旋生。行必不得，不如不行。
张轸,舟行旦发,夜帆时未发，同侣暗相催。山晓月初下，江鸣潮欲来。稍分扬子岸，不辨越王台。自客水乡里，舟行知几回。
顾况,长安窦明府后亭,君为长安令，我美长安政。五日一朝天，南山对明镜。鸟飞青苔院，水木相辉映。客至南云乡，丝桐展歌咏。吏人何萧萧，终岁无喧竞。欲识明府贤，邑中多百姓。
白居易,问少年,千首诗堆青玉案，十分酒写白金盂。回头却问诸年少，作个狂夫得了无。
胡曾,咏史诗·玉门关,西戎不敢过天山，定远功成白马闲。半夜帐中停烛坐，唯思生入玉门关。
张南史,和崔中丞中秋月,秋夜月偏明，西楼独有情。千家看露湿，万里觉天清。映水金波动，衔山桂树生。不知飞鹊意，何用此时惊。
韦庄,途中望雨怀归,满空寒雨漫霏霏，去路云深锁翠微。牧竖远当烟草立，饥禽闲傍渚田飞。谁家树压红榴折，几处篱悬白菌肥。对此不堪乡外思，荷蓑遥羡钓人归。
陆龟蒙,袭美以紫石砚见赠以诗迎之,霞骨坚来玉自愁，琢成飞燕古钗头。澄沙脆弱闻应伏，青铁沈埋见亦羞。最称风亭批碧简，好将云窦渍寒流。君能把赠闲吟客，遍写江南物象酬。
雍陶,岳阳晚景,汉阳无远寺，见说过汾城。云雨经春客，江山几日程。终随鸥鸟去，只在海潮生。前路逢渔父，多愁问姓名。
李涉,寄河阳从事杨潜,忆昨天台寻石梁，赤城枕下看扶桑。金乌欲上海如血，翠色一点蓬莱光。安期先生不可见，蓬莱目极沧海长。回舟偶得风水便，烟帆数夕归潇湘。潇湘水清岩嶂曲，夜宿朝游常不足。一自无名身事闲，五湖云月偏相属。进者恐不荣，退者恐不深。鱼游鸟逝两虽异，彼此各有遂生心。身解耕耘妾能织，岁晏饥寒免相逼。稚子才年七岁馀，渔樵一半分渠力。吾友从军在河上，腰佩吴钩佐飞将。偶与嵩山道士期，西寻汴水来相访。见君颜色犹憔悴，知君未展心中事。落日驱车出孟津，高歌共叹伤心地。洛邑秦城少年别，两都陈事空闻说。汉家天子不东游，古木行宫闭烟月。洛滨老翁年八十，西望残阳临水泣。自言生长开元中，武皇恩化亲沾及。当时天下无甲兵，虽闻赋敛毫毛轻。红车翠盖满衢路，洛中欢笑争逢迎。一从戎马来幽蓟，山谷虎狼无捍制。九重宫殿闭豺狼，万国生人自相噬。蹭蹬疮痍今不平，干戈南北常纵横。中原膏血焦欲尽，四郊贪将犹凭陵。秦中豪宠争出群，巧将言智宽明君。南山四皓不敢语，渭上钓人何足云。君不见昔时槐柳八百里，路傍五月清阴起。只今零落几株残，枯根半死黄河水。
李端,赠道者,窗中忽有鹤飞声，方士因知道欲成。来取图书安枕里，便驱鸡犬向山行。花开深洞仙门小，路过悬桥羽节轻。送客自伤身易老，不知何处待先生。
费冠卿,枕流石,不为幽岸隐，古色涵空出。愿以清泚流，鉴此坚贞质。傍临玉光润，时泻苔花密。往往惊游鳞，尚疑垂钓日。
薛曜,登绵州富乐山别李道士策,珠阙昆山远，银宫涨海悬。送君从此路，城郭几千年。云雾含丹景，桑麻覆细田。笙歌未尽曲，风驭独泠然。
张籍,宿邯郸馆寄马磁州（一作宿邯郸寄磁州友人）,孤客到空馆，夜寒愁卧迟。虽沽主人酒，不似在家时。几宿得欢笑，如今成别离。明朝行更远，回望隔山陂。
李白,夜下征虏亭,船下广陵去，月明征虏亭。山花如绣颊，江火似流萤。
欧阳詹,出蜀门,北客今朝出蜀门，翛然领得入时魂。游人莫道归来易，三不曾闻古老言。
储光羲,陇头水送别,相送陇山头，东西陇水流。从来心胆盛，今日为君愁。暗雪迷征路，寒云隐戍楼。唯馀旌旆影，相逐去悠悠。
钱起,晚归蓝田，酬王维给事（一作中书常舍人）赠别,卑栖却得性，每与白云归。徇禄仍怀橘，看山免采薇。暮禽先去马，新月待开扉。霄汉时回首，知音青琐闱。
白居易,适意二首,十年为旅客，常有饥寒愁。三年作谏官，复多尸素羞。有酒不暇饮，有山不得游。岂无平生志，拘牵不自由。一朝归渭上，泛如不系舟。置心世事外，无喜亦无忧。终日一蔬食，终年一布裘。寒来弥懒放，数日一梳头。朝睡足始起，夜酌醉即休。人心不过适，适外复何求。早岁从旅游，颇谙时俗意。中年忝班列，备见朝廷事。作客诚已难，为臣尤不易。况余方且介，举动多忤累。直道速我尤，诡遇非吾志。胸中十年内，消尽浩然气。自从返田亩，顿觉无忧愧。蟠木用难施，浮云心易遂。悠悠身与世，从此两相弃。
韦应物,使云阳寄府曹,夙驾祗府命，冒炎不遑息。百里次云阳，闾阎问漂溺。上天屡愆气，胡不均寸泽。仰瞻乔树巅，见此洪流迹。良苗免湮没，蔓草生宿昔。颓墉满故墟，喜返将安宅。周旋涉涂潦，侧峭缘沟脉。仁贤忧斯民，贱子甘所役。公堂众君子，言笑思与觌。
苏颋,敬和崔尚书大明朝堂雨后望终南山见示之作,奕奕轻车至，清晨朝未央。未央在霄极，中路视咸阳。委曲汉京近，周回秦塞长。日华动泾渭，天翠合岐梁。五丈旌旗色，百层枌橑光。东连归马地，南指斗鸡场。晴壑照金戺，秋云含璧珰。由余窥霸国，萧相奉兴王。功役隐不见，颂声存复扬。权宜珍构绝，圣作宝图昌。在德期巢燧，居安法禹汤。冢卿才顺美，多士赋成章。价重三台俊，名超百郡良。焉知掖垣下，陈力自迷方。
李商隐,华山题王母祠,莲华峰下锁雕梁，此去瑶池地共长。好为麻姑到东海，劝栽黄竹莫栽桑。
李咸用,和蒋进士秋日,晚雨霏微思杪秋，不堪才子尚羁游。尘随别骑东西急，波促年华日夜流。凉月云开光自远，古松风在韵难休。男儿但得功名立，纵是深恩亦易酬。
贾岛,代边将,持戈簇边日，战罢浮云收。露草泣寒霁，夜泉鸣陇头。三尺握中铁，气冲星斗牛。报国不拘贵，愤将平虏雠。
张祜,李夫人词,延年不语望三星，莫说夫人上涕零。争奈世间惆怅在，甘泉宫夜看图形。
张保嗣,戏示诸妓,绿罗裙上标三棒，红粉腮边泪两行。抄手向前咨大使，这回不敢恼儿郎。
白居易,杂曲歌辞·杨柳枝,一树春风万万枝，嫩于金色软于丝。永丰西角荒园里，尽日无人属阿谁。一树衰残委泥土，双枝荣耀植天庭。定知玄象今春后，柳宿光中添两星。
卢纶,春日陪李庶子遵善寺东院晓望,映竹水田分，当山起雁群。阳峰高对寺，阴井下通云。雪昼唯逢鹤，花时此见君。由来禅诵地，多有谢公文。
韩偓,避地寒食,避地淹留已自悲，况逢寒食欲沾衣。浓春孤馆人愁坐，斜日空园花乱飞。路远渐忧知己少，时危又与赏心违。一名所系无穷事，争敢当年便息机。
林宽,和周繇校书先辈省中寓直,古木重门掩，幽深只欠溪。此中真吏隐，何必更岩栖。名姓镌幢记，经书逐库题。字随飞蠹缺，阶与落星齐。伴直僧谈静，侵霜蛩韵低。粘尘贺草没，剥粉薛禽迷。衰藓墙千堵，微阳菊半畦。鼓残鸦去北，漏在月沉西。每忆终南雪，几登云阁梯。时因搜句次，那惜一招携。
李世民,赋得早雁出云鸣,初秋玉露清，早雁出空鸣。隔云时乱影，因风乍含声。
李白,赠别从甥高五,鱼目高泰山，不如一玙璠。贤甥即明月，声价动天门。能成吾宅相，不减魏阳元。自顾寡筹略，功名安所存。五木思一掷，如绳系穷猿。枥中骏马空，堂上醉人喧。黄金久已罄，为报故交恩。闻君陇西行，使我惊心魂。与尔共飘飖，云天各飞翻。江水流或卷，此心难具论。贫家羞好客，语拙觉辞繁。三朝空错莫，对饭却惭冤。自笑我非夫，生事多契阔。蓄积万古愤，向谁得开豁。天地一浮云，此身乃毫末。忽见无端倪，太虚可包括。去去何足道，临歧空复愁。肝胆不楚越，山河亦衾裯。云龙若相从，明主会见收。成功解相访，溪水桃花流。
杜甫,遣意二首,啭枝黄鸟近，泛渚白鸥轻。一径野花落，孤村春水生。衰年催酿黍，细雨更移橙。渐喜交游绝，幽居不用名。檐影微微落，津流脉脉斜。野船明细火，宿雁聚圆沙。云掩初弦月，香传小树花。邻人有美酒，稚子夜能赊。
崔颢,辽西作（一作关西行）,燕郊芳岁晚，残雪冻边城。四月青草合，辽阳春水生。胡人正牧马，汉将日征兵。露重宝刀湿，沙虚金鼓鸣。寒衣著已尽，春服与谁成。寄语洛阳使，为传边塞情。
李商隐,送丰都李尉,万古商於地，凭君泣路岐。固难寻绮季，可得信张仪。雨气燕先觉，叶阴蝉遽知。望乡尤忌晚，山晚更参差。
皎然,恨意联句,同心同县不相见，独采蘼芜咏团扇。莫听东邻捣霜练，远忆征人泪如霰。长信空阶荒草遍，明妃初别昭阳殿。
刘禹锡,早秋集贤院即事（时为学士）,金数已三伏，火星正西流。树含秋露晓，阁倚碧天秋。灰琯应新律，铜壶添夜筹。商飙从朔塞，爽气入神州。蕙草香书殿，愧花点御沟。山明真色见，水静浊烟收。早岁忝华省，再来成白头。幸依群玉府，末路尚瀛洲。
贯休,闻叶蒙及第,忆昨送君诗，平人不用疑。吾徒若不得，天道即应私。尘土茫茫晓，麟龙草草骑。相思不可见，又是落花时。
陆龟蒙,和袭美木兰后池三咏·重台莲花,水国烟乡足芰荷，就中芳瑞此难过。风情为与吴王近，红萼常教一倍多。
韩偓,访明公大德,寸发如霜袒右肩，倚肩筇竹貌怡然。悬灯深屋夜分坐，移榻向阳斋后眠。刮膜且扬三毒论，摄心徐指二宗禅。清凉药分能知味，各自胸中有醴泉。
刘禹锡,敬宗睿武昭愍孝皇帝挽歌三首,宝历方无限，仙期忽有涯。事亲崇汉礼，传圣法殷家。晚出芙蓉阙，春归棠棣华。玉轮今日动，不是画云车。任贤劳梦寐，登位富春秋。欲遂东人幸，宁虞杞国忧。长杨收羽骑，太液泊龙舟。惟有衣冠在，年年怆月游。讲学金华殿，亲耕钩盾田。侍臣容谏猎，方士信求仙。虹影俄侵日，龙髯不上天。空馀水银海，长照夜灯前。
曹邺,听刘尊师弹琴,曾于清海独闻蝉，又向空庭夜听泉。不似斋堂人静处，秋声长在七条弦。
姚合,山中述怀,为客久未归，寒山独掩扉。晓来山鸟散，雨过杏花稀。天远云空积，溪深水自微。此情对春色，尽醉欲忘机。
张九龄,酬王六寒朝见诒,贾生流寓日，扬子寂寥时。在物多相背，唯君独见思。渔为江上曲，雪作郢中词。忽枉兼金讯，长怀伐木诗。
张籍,春日李舍人宅见两省诸公唱和，因书情即事,又见帝城里，东风天气和。官闲人事少，年长道情多。紫掖发章句，青闱更咏歌。谁知余寂寞，终日断经过。
李峤,菊,玉律三秋暮，金精九日开。荣舒洛媛浦，香泛野人杯。靃靡寒潭侧，丰茸晓岸隈。黄花今日晚，无复白衣来。
高適,赠别王十七管记,故交吾未测，薄宦空年岁。晚节踪曩贤，雄词冠当世。堂中皆食客，门外多酒债。产业曾未言，衣裘与人敝。飘飖戎幕下，出入关山际。转战轻壮心，立谈有边计。云沙自回合，天海空迢递。星高汉将骄，月盛胡兵锐。沙深冷陉断，雪暗辽阳闭。亦谓扫欃枪，旋惊陷蜂虿。归旌告东捷，斗骑传西败。遥飞绝汉书，已筑长安第。画龙俱在叶，宠鹤先居卫。勿辞部曲勋，不藉将军势。相逢季冬月，怅望穷海裔。折剑留赠人，严装遂云迈。我行将悠缅，及此还羁滞。曾非济代谋，且有临深诫。随波混清浊，与物同丑丽。眇忆青岩栖，宁忘褐衣拜。自言爱水石，本欲亲兰蕙。何意薄松筠，翻然重菅蒯。恒深取与分，孰慢平生契。款曲鸡黍期，酸辛别离袂。逢时愧名节，遇坎悲沦替。适赵非解纷，游燕往无说。浩歌方振荡，逸翮思凌励。倏若异鹏抟，吾当学蝉蜕。
殷尧藩,访许浑,去郭来寻隐者居，柳阴假步小篮舆。每期会面初偿约，却计论心旧得书。浅绿垣墙绵薜荔，淡红池沼映芙渠。为言肯共留连饮，涧有青芹罟有鱼。
崔道融,马嵬,万乘凄凉蜀路归，眼前朱翠与心违。重华不是风流主，湘水犹传泣二妃。
权德舆,卧病喜惠上人、李炼师、茅处士见访，因以赠,沈疴结繁虑，卧见书窗曙。方外三贤人，惠然来相亲。整巾起曳策，喜非车马客。支郎有佳文，新句凌碧云。霓裳何飘飘，浩志凌紫氛。复有沈冥士，远系三茅君。各言麋鹿性，不与簪组群。清言出象系，旷迹逃玄纁。心源暂澄寂，世故方纠纷。终当逐师辈，岩桂香氲芬。
白居易,秋凉闲卧,残暑昼犹长，早凉秋尚嫩。露荷散清香，风竹含疏韵。幽闲竟日卧，衰病无人问。薄暮宅门前，槐花深一寸。
李山甫,沧浪峡,走毂飞蹄过此傍，几人留意问沧浪。烟波莫笑趋名客，为爱朝宗日夜忙。
曹松,送胡中丞使日东,辞天理玉簪，指日使鸡林。犹有中华恋，方同积浪深。张帆度鲸口，衔命见臣心。渥泽遐宣后，归期抵万金。
武则天,唐享昊天乐·第十二,式乾路，辟天扉。回日驭，动云衣。登金阙，入紫微。望仙驾，仰恩徽。
刘沧,秋日登醴泉县楼,闲上高楼时一望，绿芜寒野静中分。人行直路入秦树，雁截斜阳背塞云。渭水自流汀岛色，汉陵空长石苔纹。秋风高柳出危叶，独听蝉声日欲曛。
武三思,凝碧池侍宴应制得出水槎,彼木生何代，为槎复几年。欲乘银汉曲，先泛玉池边。拥溜根横岸，沉波影倒悬。无劳问蜀客，此处即高天。
颜真卿,七言小言联句,长路迢遥吞吐丝。蟭螟蚊睫察难知。
杜甫,小园,由来巫峡水，本自楚人家。客病留因药，春深买为花。秋庭风落果，瀼岸雨颓沙。问俗营寒事，将诗待物华。
张籍,不食姑（一作赠山中女道士）,几年山里住，已作绿毛身。护气常稀语，存思自见神。养龟同不食，留药任生尘。要问西王母，仙中第几人。
陈希烈,省试白云起封中,千年泰山顶，云起汉王封。不作奇峰状，宁分触石容。为霖虽易得，表圣自难逢。冉冉排空上，依依叠影重。素光非曳练，灵贶是从龙。岂学无心出，东西任所从。
朱庆馀,送长安罗少府,科名再得年犹少，今日休官更觉贤。去国已辞趋府伴，向家还入渡江船。雪晴新雁斜行出，潮落残云远色鲜。在处若逢山水住，到时应不及秋前。
崔峒,送张芬东归,喧喧五衢上，鞍马自驱驰。落日临阡陌，贫交欲别离。早知时事异，堪与世人随。握手将何赠，君心我独知。
孟浩然,经七里滩,予奉垂堂诫，千金非所轻。为多山水乐，频作泛舟行。五岳追向子，三湘吊屈平。湖经洞庭阔，江入新安清。复闻严陵濑，乃在兹湍路。叠障数百里，沿洄非一趣。彩翠相氛氲，别流乱奔注。钓矶平可坐，苔磴滑难步。猿饮石下潭，鸟还日边树。观奇恨来晚，倚棹惜将暮。挥手弄潺湲，从兹洗尘虑。
毕耀,赠独孤常州（见《纪事》）,洪炉无久停，日月速若飞。忽然冲人身，饮酒不须疑。
蜀宫群仙,弄玉,采凤飞来到禁闱，便随王母驻瑶池。如今记得秦楼上，偷见萧郎恼妾时。
裴度,窦七中丞见示初至夏口献元戎诗，辄戏和之,出佐青油幕，来吟白雪篇。须为九皋鹤，莫上五湖船。故态君应在，新诗我亦便。元侯看再入，好被暂流连。
戴叔伦,同兖州张秀才过王侍御参谋宅赋十韵（柳字）,十年官不进，敛迹无怨咎。漂荡海内游，淹留楚乡久。因参戎幕下，寄宅湘川口。翦竹开广庭，瞻山敞虚牖。闲门早春至，陋巷新晴后。覆地落残梅，和风袅轻柳。逢迎车马客，邀结风尘友。意惬时会文，夜长聊饮酒。秉心转孤直，沈照随可否。岂学屈大夫，忧惭对渔叟。
白居易,新昌闲居，招杨郎中兄弟,纱巾角枕病眠翁，忙少闲多谁与同。但有双松当砌下，更无一事到心中。金章紫绶堪如梦，皂盖朱轮别似空。暑月贫家何所有，客来唯赠北窗风。
李商隐,访隐,路到层峰断，门依老树开。月从平楚转，泉自上方来。薤白罗朝馔，松黄暖夜杯。相留笑孙绰，空解赋天台。
郑损,星精亭,星沈万古痕，孤绝势无邻。地窄少留竹，空多剩占云。钓篷和雨看，樵斧带霜闻。莫惜寻常到，清风不负人。
施肩吾,惜花,落尽万株红，无人解系风。今朝芳径里，惆怅锦机空。
杜牧,书怀,满眼青山未得过，镜中无那鬓丝何。只言旋老转无事，欲到中年事更多。
李白,赠何七判官昌浩,有时忽惆怅，匡坐至夜分。平明空啸咤，思欲解世纷。心随长风去，吹散万里云。羞作济南生，九十诵古文。不然拂剑起，沙漠收奇勋。老死阡陌间，何因扬清芬。夫子今管乐，英才冠三军。终与同出处，岂将沮溺群。
李嘉祐,酬皇甫十六侍御曾见寄（此公时贬舒州司马）,自顾衰容累玉除，忽承优诏赴铜鱼。江头鸟避青旄节，城里人迎露网车。长沙地近悲才子，古郡山多忆旧庐。更枉新诗思何苦，离骚愁处亦无如。
许浑,陪王尚书泛舟莲池,莲塘移画舸，泛泛日华清。水暖鱼频跃，烟秋雁早鸣。舞疑回雪态，歌转遏云声。客散山公醉，风高月满城。
徐铉,亚元舍人不替深知猥贻佳作三篇清绝不敢轻…庶资一笑耳,海陵城里春正月，海畔朝阳照残雪。城中有客独登楼，遥望天边白银阙。白银阙下何英英，雕鞍绣毂趋承明。阊门晓辟旌旗影，玉墀风细佩环声。此处追飞皆俊彦，当年何事容疵贱。怀铅昼坐紫微宫，焚香夜直明光殿。王言简静官司闲，朋好殷勤多往还。新亭风景如东洛，邙岭林泉似北山。光阴暗度杯盂里，职业未妨谈笑间。有时邀宾复携妓，造门不问都非是。酣歌叫笑惊四邻，赋笔纵横动千字。任他银箭转更筹，不怕金吾司夜吏。可怜诸贵贤且才，时情物望两无猜。伊余独禀狂狷性，褊量多言仍薄命。吞舟可漏岂无恩，负乘自贻非不幸。一朝削迹为迁客，旦暮青云千里隔。离鸿别雁各分飞，折柳攀花两无色。卢龙渡口问迷津，瓜步山前送暮春。白沙江上曾行路，青林花落何纷纷。汉皇昔幸回中道，极目牛羊卧芳草。旧宅重游尽隙荒，故人相见多衰老。禅智寺，山光桥，风瑟瑟兮雨萧萧。行杯已醒残梦断，征途未极离魂消。海陵郡中陶太守，相逢本是随行旧。乍申拜起已开眉，却问辛勤还执手。精庐水榭最清幽，一税征车聊驻留。闭门思过谢来客，知恩省分宽离忧。郡斋胜境有后池，山亭菌阁互参差。有时虚左来相召，举白飞觞任所为。多才太守能挝鼓，醉送金船间歌舞。酒酣耳热眼生花，暂似京华欢会处。归来旅馆还端居，清风朗月夜窗虚。駸駸流景岁云暮，天涯望断故人书。春来凭槛方叹息，仰头忽见南来翼。足系红笺堕我前，引颈长鸣如有言。开缄试读相思字，乃是多情乔亚元。短韵三篇皆丽绝，小梅寄意情偏切。金兰投分一何坚，银钩置袖终难灭。醉后狂言何足奇，感君知己不相遗。长卿曾作美人赋，玄成今有责躬诗。报章欲托还京信，笔拙纸穷情未尽。珍重芸香陈子乔，亦解贻书远相问。宁须买药疗羁愁，只恨无书消鄙吝。游处当时靡不同，欢娱今日两成空。天子尚应怜贾谊，时人未要嘲扬雄。曲终笔阁缄封已，翩翩驿骑行尘起。寄向中朝谢故人，为说相思意如此。
李白,楚江黄龙矶南宴杨执戟治楼,五月入五洲，碧山对青楼。故人杨执戟，春赏楚江流。一见醉漂月，三杯歌棹讴。桂枝攀不尽，他日更相求。
刘长卿,题元录事开元所居,幽居萝薜情，高卧纪纲行。鸟散秋鹰下，人闲春草生。冒风归野寺，收印出山城。今日新安郡，因君水更清。
皮日休,孙发百篇将游天台请诗赠行，因以送之,孙子荆家思有馀，元戎曾荐入公车。百篇宫体喧金屋，一日官衔下玉除。紫府近通斋后梦，赤城新有寄来书。因逢二老如相问，正滞江南为eE鱼。
王建,当窗织,叹息复叹息，园中有枣行人食。贫家女为富家织。翁母隔墙不得力。水寒手涩丝脆断，续来续去心肠烂。草虫促促机下啼，两日催成一匹半。输官上顶有零落，姑未得衣身不著。当窗却羡青楼倡，十指不动衣盈箱。
刘禹锡,途次敷水驿伏睹华州舅氏昔日行县题诗处潸然有感,昔日股肱守，朱轮兹地游。繁华日已谢，章句此空留。蔓草佳城闭，故林棠树秋。今来重垂泪，不忍过西州。
白居易,湖上闲望,藤花浪拂紫茸条，菰叶风翻绿剪刀。闲弄水芳生楚思，时时合眼咏离骚。
令狐楚,九日言怀,二九即重阳，天清野菊黄。近来逢此日，多是在他乡。晚色霞千片，秋声雁一行。不能高处望，恐断老人肠。
綦毋潜,送贾恒明府兼寄温张二司户,越客新安别，秦人旧国情。舟乘晚风便，月带上潮平。花路西施石，云峰句践城。明州报两掾，相忆二毛生。
白居易,驯犀－感为政之难终也,驯犀驯犀通天犀，躯貌骇人角骇鸡。海蛮闻有明天子，驱犀乘传来万里。一朝得谒大明宫，欢呼拜舞自论功。五年驯养始堪献，六译语言方得通。上嘉人兽俱来远，蛮馆四方犀入苑。秣以瑶刍锁以金，故乡迢递君门深。海鸟不知钟鼓乐，池鱼空结江湖心。驯犀生处南方热，秋无白露冬无雪。一入上林三四年，又逢今岁苦寒月。饮冰卧霰苦蜷跼，角骨冻伤鳞甲蹜。驯犀死，蛮儿啼，向阙再拜颜色低。奏乞生归本国去，恐身冻死似驯犀。君不见建中初，驯象生还放林邑。君不见贞元末，驯犀冻死蛮儿泣。所嗟建中异贞元，象生犀死何足言。
李九龄,山舍偶题,门掩松萝一径深，偶携藜杖出前林。谁知尽日看山坐，万古兴亡总在心。
沈佺期,送友人任括州,青春浩无际，白日乃迟迟。胡为赏心客，叹迈此芳时。瓯粤迫兹守，京阙从此辞。茫茫理云帆，草草念行期。纷吾结远佩，帐饯出河湄。太息东流水，盈觞难再持。
张绮,和三乡诗,洛川依旧好风光，莲帐无因见女郎。云雨散来音信断，此生遗恨寄三乡。
李益,扬州早雁,江上三千雁，年年过故宫。可怜江上月，偏照断根蓬。
陆龟蒙,奉和袭美茶具十咏·茶坞,茗地曲隈回，野行多缭绕。向阳就中密，背涧差还少。遥盘云髻慢，乱簇香篝小。何处好幽期，满岩春露晓。
白居易,梦得前所酬篇有炼尽美少年之句因思往事…以长句答之,炼尽少年成白首，忆初相识到今朝。昔饶春桂长先折，今伴寒松取后凋。生事纵贫犹可过，风情虽老未全销。声华宠命人皆得，若个如君历七朝。
慧净,与英才言聚赋得升天行,驭风过阆苑，控鹤下瀛洲。欲采三芝秀，先从千仞游。驾凤吟虚管，乘槎泛浅流。颓龄一已驻，方验大椿秋。
孟郊,舟中喜遇从叔简别后寄上时从叔初擢第归江南郊不从行,一意两片云，暂合还却分。南云乘庆归，北云与谁群。寄声千里风，相唤闻不闻。
黄滔,喜翁文尧员外病起,卫玠羊车悬，长卿驷马姿。天嫌太端正，神乃减风仪。饮冰俾消渴，断谷皆清羸。越僧夸艾炷，秦女隔花枝。自能论苦器，不假求良医。惊杀漳滨鬼，错与刘生随。昨日已如虎，今朝谒荀池。扬鞭入王门，四面人熙熙。青桂任霜霰，尺璧无瑕疵。回尘却惆怅，归阙难迟迟。
于鹄,温泉僧房,云里前朝寺，修行独几年。山村无施食，盥漱亦安禅。古塔巢溪鸟，深房闭谷泉。自言曾入室，知处梵王天。
李端,代宗挽歌,祖庭三献罢，严卫百灵朝。警跸移前殿，宫车上渭桥。寒霜凝羽葆，野吹咽笳箫。已向新京兆，谁云天路遥。
杜牧,将赴湖州留题亭菊,陶菊手自种，楚兰心有期。遥知渡江日，正是撷芳时。
杜甫,即事,暮春三月巫峡长，皛皛行云浮日光。雷声忽送千峰雨，花气浑如百和香。黄莺过水翻回去，燕子衔泥湿不妨。飞阁卷帘图画里，虚无只少对潇湘。
李绅,新楼诗二十首·满桂楼,为怜湖水通宵望，不学樊杨却月楼。惟待素规澄满镜，莫看纤魄挂如钩。卷帘方影侵红烛，绕竹斜晖透碧流。萧瑟晓风闻木落，此时何异洞庭秋。
苏颋,奉和圣制登太行山中言志应制,北山东入海，驰道上连天。顺动三光注，登临万象悬。俯观河内邑，平指洛阳川。按跸夷关险，张旗亘井泉。晓岩中警柝，春事下搜田。德重周王问，歌轻汉后传。宸游铺令典，睿思起芳年。愿以封书奏，回銮禅肃然。
皮日休,三羞诗三首,吾闻古君子，介介励其节。入门疑储宫，抚己思鈇钺。志者若不退，佞者何由达。君臣一殽膳，家国共残杀。此道见于今，永思心若裂。王臣方謇謇，佐我无玷缺。如何以谋计，中道生芽蘖。宪司遵故典，分道播南越。苍惶出班行，家室不容别。玄鬓行为霜，清泪立成血。乘遽剧飞鸟，就传过风发。嗟吾何为者，叨在造士列。献文不上第，归于淮之汭。蹇蹄可再奔，退羽可后歇。利则侣轩裳，塞则友松月。而于方寸内，未有是愁结。未为禄食仕，俯不愧梁粝。未为冠冕人，死不惭忠烈。如何有是心，不能叩丹阙。赫赫负君归，南山采芝蕨。南荒不择吏，致我交阯覆。绵联三四年，流为中夏辱。懦者斗即退，武者兵则黩。军庸满天下，战将多金玉。刮则齐民痈，分为猛士禄。雄健许昌师，忠武冠其族。去为万骑风，住作一川肉。昨朝残卒回，千门万户哭。哀声动闾里，怨气成山谷。谁能听昼鼙，不忍看金镞。吾有制胜术，不奈贱碌碌。贮之胸臆间，惭见许师属。自嗟胡为者，得蹑前修躅。家不出军租，身不识部曲。亦衣许师衣，亦食许师粟。方知古人道，荫我已为足。念此向谁羞，悠悠颍川绿。天子丙戌年，淮右民多饥。就中颍之汭，转徙何累累。夫妇相顾亡，弃却抱中儿。兄弟各自散，出门如大痴。一金易芦卜，一缣换凫茈。荒村墓鸟树，空屋野花篱。儿童啮草根，倚桑空羸羸。斑白死路傍，枕土皆离离。方知圣人教，于民良在斯。厉能去人爱，荒能夺人慈。如何司牧者，有术皆在兹。粤吾何为人，数亩清溪湄。一写落第文，一家欢复嬉。朝食有麦饘，晨起有布衣。一身既饱暖，一家无怨咨。家虽有畎亩，手不秉镃基。岁虽有札瘥，庖不废晨炊。何道以致是，我有明公知。食之以侯食，衣之以侯衣。归时恤金帛，使我奉庭闱。抚己愧颍民，奚不进德为。因兹感知己，尽日空涕洟。
薛逢,送裴评事,塞垣从事识兵机，只拟平戎不拟归。入夜笳声含白发，报秋榆叶落征衣。城临战垒黄云晚，马渡寒沙夕照微。此别不应书断绝，满天霜雪有鸿飞。
花蕊夫人,宫词（梨园子弟以下四十一首一作王珪诗）,五云楼阁凤城间，花木长新日月闲。三十六宫连内苑，太平天子住昆山。会真广殿约宫墙，楼阁相扶倚太阳。净甃玉阶横水岸，御炉香气扑龙床。龙池九曲远相通，杨柳丝牵两岸风。长似江南好风景，画船来去碧波中。东内斜将紫禁通，龙池凤苑夹城中。晓钟声断严妆罢，院院纱窗海日红。殿名新立号重光，岛上亭台尽改张。但是一人行幸处，黄金阁子锁牙床。夹城门与内门通，朝罢巡游到苑中。每日日高祗候处，满堤红艳立春风。厨船进食簇时新，侍宴无非列近臣。日午殿头宣索鲙，隔花催唤打鱼人。立春日进内园花，红蕊轻轻嫩浅霞。跪到玉阶犹带露，一时宣赐与宫娃。三面宫城尽夹墙，苑中池水白茫茫。直从狮子门前入，旋见亭台绕岸傍。离宫别院绕宫城，金版轻敲合凤笙。夜夜月明花树底，傍池长有按歌声。御制新翻曲子成，六宫才唱未知名。尽将觱篥来抄谱，先按君王玉笛声。殿前宫女总纤腰，初学乘骑怯又娇。上得马来才欲走，几回抛鞚抱鞍桥。自教宫娥学打球，玉鞍初跨柳腰柔。上棚知是官家认，遍遍长赢第一筹。翔鸾阁外夕阳天，树影花光远接连。望见内家来往处，水门斜过罨楼船。内家追逐采莲时，惊起沙鸥两岸飞。兰棹把来齐拍水，并船相斗湿罗衣。新秋女伴各相逢，罨画船飞别浦中。旋折荷花伴歌舞，夕阳斜照满衣红。少年相逐采莲回，罗帽罗衫巧制裁。每到岸头长拍水，竞提纤手出船来。早春杨柳引长条，倚岸沿堤一面高。称与画船牵锦缆，暖风搓出彩丝绦。内家宣锡生辰宴，隔夜诸宫进御花。后殿未闻宫主入，东门先报下金车。端午生衣进御床，赭黄罗帕覆金箱。美人捧入南薰殿，玉腕斜封彩缕长。选进仙韶第一人，才胜罗绮不胜春。重教按舞桃花下，只踏残红作地裀。侍女争挥玉弹弓，金丸飞入乱花中。一时惊起流莺散，踏落残花满地红。七宝阑干白玉除，新开凉殿幸金舆。一沟泛碧流春水，四面琼钩搭绮疏。山楼彩凤栖寒月，宴殿金麟吐御香。蜀锦地衣呈队舞，教头先出拜君王。天外明河翻玉浪，楼西凉月涌金盆。香销甲乙床前帐，宫锁玲珑闭殿门。细风欹叶撼宫梧，早怯秋寒著绣繻。玉宇无人双燕去，一弯新月上金枢。夜寒金屋篆烟飞，灯烛分明在紫微。漏永禁宫三十六，燕回争踏月轮归。晓吹翩翩动翠旗，炉烟千叠瑞云飞。何人奏对偏移刻，御史天香隔绣衣。金井秋啼络纬声，出花宫漏报严更。不知谁是金銮直，玉宇沉沉夜气清。内庭秋燕玉池东，香散荷花水殿风。阿监采菱牵锦缆，月明犹在画船中。东宫花烛彩楼新，天上仙桥上锁春。偏出六宫歌舞奏，嫦娥初到月虚轮。纱幔薄垂金麦穗，帘钩纤挂玉葱条。楼西别起长春殿，香碧红泥透蜀椒。翠华香重玉炉添，双凤楼头晓日暹。扇掩红鸾金殿悄，一声清跸卷珠帘。金作蟠龙绣作麟，壶中楼阁禁中春。君王避暑来游幸，风月横秋气象新。清晓自倾花上露，冷侵宫殿玉蟾蜍。擘开五色销金纸，碧锁窗前学草书。翠钿贴靥轻如笑，玉凤雕钗袅欲飞。拂晓贺春皇帝阁，彩衣金胜近龙衣。琐声金彻阁门环，帘卷珍珠十二间。别殿春风呼万岁，中丞新押散朝班。鸡人报晓传三唱，玉井金床转辘轳。烟引御炉香绕殿，漏签初刻上铜壶。御按横金殿幄红，扇开云表露天容。太常奏备三千曲，乐府新调十二钟。宫女熏香进御衣，殿门开锁请金匙。朝阳初上黄金屋，禁夜春深昼漏迟。博山夜宿沈香火，帐外时闻暖凤笙。理遍从头新上曲，殿前龙直未交更。春殿千官宴却归，上林莺舌报花时。宣徽旋进新裁曲，学士争吟应诏诗。钓线沈波漾彩舟，鱼争芳饵上龙钩。内人急捧金盘接，拨剌红鳞跃未休。蕙炷香销烛影残，御衣熏尽辄更阑。归来困顿眠红帐，一枕西风梦里寒。东宫降诞挺佳辰，少海星边拥瑞云。中尉传闻三日宴，翰林当撰洗儿文。酒库新修近水傍，泼醅初熟五云浆。殿前供御频宣索，追入花间一阵香。白藤花限白银花，閤子门当寝殿斜。近被宫中知了事，每来随驾使煎茶。西球场里打球回，御宴先于苑内开。宣索教坊诸伎乐，傍池催唤入船来。昭仪侍宴足精神，玉烛抽看记饮巡。倚赖识书为录事，灯前时复错瞒人。后宫阿监裹罗巾，出入经过苑囿频。承奉圣颜忧误失，就中长怕内夫人。管弦声急满龙池，宫女藏钩夜宴时。好是圣人亲捉得，便将浓墨扫双眉。密室红泥地火炉，内人冬日晚传呼。今宵驾幸池头宿，排比椒房得暖无。画船花舫总新妆，进入池心近岛傍。松柏楼窗楠木板，暖风吹过一团香。三清台近苑墙东，楼槛层层映水红。尽日绮罗人度曲，管弦声在半天中。安排诸院接行廊，外槛周回十里强。青锦地衣红绣毯，尽铺龙脑郁金香。安排竹栅与笆篱，养得新生鹁鸽儿。宣受内家专喂饲，花毛间看总皆知。年初十五最风流，新赐云鬟便上头。按罢霓裳归院里，画楼云阁总重修。金画香台出露盘，黄龙雕刻绕朱阑。焚修每遇三元节，天子亲簪白玉冠。六宫一例鸡冠子，新样交镌白玉花。欲试澹妆兼道服，面前宣与唾盂家。三月樱桃乍熟时，内人相引看红枝。回头索取黄金弹，绕树藏身打雀儿。小小宫娥到内园，未梳云鬓脸如莲。自从配与夫人后，不使寻花乱入船。锦城上起凝烟阁，拥殿遮楼一向高。认得圣颜遥望见，碧阑干映赭黄袍。水车踏水上宫城，寝殿檐头滴滴鸣。助得圣人高枕兴，夜凉长作远滩声。平头船子小龙床，多少神仙立御旁。旋刺篙竿令过岸，满池春水蘸红妆。苑东天子爱巡游，御岸花堤枕碧流。新教内人供射鸭，长将弓箭绕池头。罗衫玉带最风流，斜插银篦慢裹头。闲向殿前骑御马，挥鞭横过小红楼。沉香亭子傍池斜，夏日巡游歇翠华。帘畔玉盆盛净水，内人手里剖银瓜。薄罗衫子透肌肤，夏日初长板阁虚。独自凭阑无一事，水风凉处读文书。婕妤生长帝王家，常近龙颜逐翠华。杨柳岸长春日暮，傍池行困倚桃花。月头支给买花钱，满殿宫人近数千。遇著唱名多不语，含羞走过御床前。小雨霏微润绿苔，石楠红杏傍池开。一枝插向金瓶里，捧进君王玉殿来。锦鳞跃水出浮萍，荇草牵风翠带横。恰似金梭撺碧沼，好题幽恨写闺情。春天睡起晓妆成，随侍君王触处行。画得自家梳洗样，相凭女伴把来呈。舞头皆著画罗衣，唱得新翻御制词。每日内庭闻教队，乐声飞上到龙墀。春早寻花入内园，竞传宣旨欲黄昏。明朝驾幸游蚕市，暗使毡车就苑门。半夜摇船载内家，水门红蜡一行斜。圣人正在宫中饮，宣使池头旋折花。春日龙池小宴开，岸边亭子号流杯。沈檀刻作神仙女，对捧金尊水上来。梨园子弟簇池头，小乐携来候宴游。旋炙银笙先按拍，海棠花下合梁州。慢梳鬟髻著轻红，春早争求芍药丛。近日承恩移住处，夹城里面占新宫。别色官司御辇家，黄衫束带脸如花。深宫内院参承惯，常从金舆到日斜。日高房里学围棋，等候官家未出时。为赌金钱争路数，专忧女伴怪来迟。摴蒱冷澹学投壶，箭倚腰身约画图。尽对君王称妙手，一人来射一人输。慢揎红袖指纤纤，学钓池鱼傍水边。忍冷不禁还自去，钓竿常被别人牵。宣城院约池南岸，粉壁红窗画不成。总是一人行幸处，彻宵闻奏管弦声。丹霞亭浸池心冷，曲沼门含水脚清。傍岸鸳鸯皆著对，时时出向浅沙行。杨柳阴中引御沟，碧梧桐树拥朱楼。金陵城共滕王阁，画向丹青也合羞。晚来随驾上城游，行到东西百子楼。回望苑中花柳色，绿阴红艳满池头。牡丹移向苑中栽，尽是藩方进入来。未到末春缘地暖，数般颜色一时开。明朝腊日官家出，随驾先须点内人。回鹘衣装回鹘马，就中偏称小腰身。盘凤鞍鞯闪色妆，黄金压胯紫游缰。自从拣得真龙种，别置东头小马坊。翠辇每从城畔出，内人相次簇池隈。嫩荷花里摇船去，一阵香风逐水来。高烧红烛点银灯，秋晚花池景色澄。今夜圣人新殿宿，后宫相竞觅祇承。苑中排比宴秋宵，弦管挣摐各自调。日晚阁门传圣旨，明朝尽放紫宸朝。夜深饮散月初斜，无限宫嫔乱插花。近侍婕妤先过水，遥闻隔岸唤船家。宫娥小小艳红妆，唱得歌声绕画梁。缘是太妃新进入，座前颁赐小罗箱。池心小样钓鱼船，入玩偏宜向晚天。挂得彩帆教便放，急风吹过水门前。傍池居住有渔家，收网摇船到浅沙。预进活鱼供日料，满筐跳跃白银花。秋晚红妆傍水行，竞将衣袖扑蜻蜓。回头瞥见宫中唤，几度藏身入画屏。御沟春水碧于天，宫女寻花入内园。汗湿红妆行渐困，岸头相唤洗花钿。亭高百尺立春风，引得君王到此中。床上翠屏开六扇，折枝花绽牡丹红。内人承宠赐新房，红纸泥窗绕画廊。种得海柑才结子，乞求自送与君王。翡翠帘前日影斜，御沟春水浸成霞。侍臣向晚随天步，共看池头满树花。金碧阑干倚岸边，卷帘初听一声蝉。殿头日午摇纨扇，宫女争来玉座前。嫩荷香扑钓鱼亭，水面文鱼作队行。宫女齐来池畔看，傍帘呼唤勿高声。新翻酒令著词章，侍宴初闻忆却忙。宣使近臣传赐本，书家院里遍抄将。寒食清明小殿旁，彩楼双夹斗鸡场。内人对御分明看，先赌红罗被十床。小院珠帘著地垂，院中排比不相知。羡他鹦鹉能言语，窗里偷教鸲鹆儿。岛树高低约浪痕，苑中斜日欲黄昏。树头木刻双飞鹤，荡起晴空映水门。大臣承宠赐新庄，栀子园东柳岸傍。今日圣恩亲幸到，板桥头是读书堂。树叶初成鸟护窠，石榴花里笑声多。众中遗却金钗子，拾得从他要赎么。小殿初成粉未干，贵妃姊妹自来看。为逢好日先移入，续向街西索牡丹。内人相续报花开，准拟君王便看来。逢著五弦琴绣袋，宜春院里按歌回。巡吹慢遍不相和，暗数看谁曲校多。明日梨花园里见，先须逐得内家歌。黄金合里盛红雪，重结香罗四出花。一一傍边书敕字，中官送与大臣家。宫人早起笑相呼，不识阶前扫地夫。乞与金钱争借问，外头还似此间无。小随阿姊学吹笙，见好君王赐与名。夜拂玉床朝把镜，黄金殿外不教行。日高殿里有香烟，万岁声长动九天。妃子院中初降诞，内人争乞洗儿钱。宫花不共外花同，正月长生一半红。供御樱桃看守别，直无鸦鹊到园中。殿前铺设两边楼，寒食宫人步打球。一半走来争跪拜，上棚先谢得头筹。大仪前日暖房来，嘱向朝阳乞药栽。敕赐一窠红踯躅，谢恩未了奏花开。御前新赐紫罗襦，步步金阶上软舆。宫局总来为喜乐，院中新拜内尚书。鹦鹉谁教转舌关，内人手里养来奸。语多更觉承恩泽，数对君王忆陇山。分朋闲坐赌樱桃，收却投壶玉腕劳。各把沈香双陆子，局中斗累阿谁高。禁寺红楼内里通，笙歌引驾夹城东。裹头宫监堂前立，手把牙鞘竹弹弓。舞来汗湿罗衣彻，楼上人扶下玉梯。归到院中重洗面，金花盆里泼银泥。宿妆残粉未明天，总立昭阳花树边。寒食内人长白打，库中先散与金钱。众中偏得君王笑，偷把金箱笔砚开。书破红蛮隔子上，旋推当直美人来。水中芹叶土中花，拾得还将避众家。总待别人般数尽，袖中拈出郁金芽。玉箫改调筝移柱，催换红罗绣舞筵。未戴柘枝花帽子，两行宫监在帘前。窗窗户户院相当，总有珠帘玳瑁床。虽道君王不来宿，帐中长是炷牙香。
李峤,日,旦出扶桑路，遥升若木枝。云间五色满，霞际九光披。东陆苍龙驾，南郊赤羽驰。倾心比葵藿，朝夕奉光曦。
周贺,春日山居寄友人,春居无俗喧，时立涧前村。路远少来客，山深多过猿。带岩松色老，临水杏花繁。除忆文流外，何人更可言。
张籍,酬秘书王丞见寄（一作酬王秘书闲居见寄）,相看头白来城阙，却忆漳溪旧往还。今体诗中偏出格，常参官里每同班。街西借宅多临水，马上逢人亦说山。芸阁水曹虽最冷，与君长喜得身闲。
徐夤,两晋,三世深谋启帝基，可怜孀妇与孤儿。罪归成济皇天恨，戈犯明君万古悲。巴蜀削平轻似纸，勾吴吞却美如饴。谁知高鼻能知数，竞向中原簸战旗。
李咸用,题刘处士居,压破岚光半亩馀，竹轩兰砌共清虚。泉经小槛声长急，月过修篁影旋疏。溪鸟时时窥户牖，山云往往宿庭除。干戈谩道因天意，渭水高人自钓鱼。
严维,题鲍行军小阁,宇下无留事，经营意独新。文房已得地，相阁是推轮。席上招贤急，山阴对雪频。虚明先旦暮，启闭异冬春。谈笑兵家法，逢迎幕府宾。还将负暄处，时借在阴人。
刘禹锡,酬令狐相公新蝉见寄,相去三千里，闻蝉同此时。清吟晓露叶，愁噪夕阳枝。忽尔弦断绝，俄闻管参差。洛桥碧云晚，西望佳人期。
朱庆馀,陪江州李使君重阳宴百花亭,闲携九日酒，共到百花亭。醉里求诗境，回看岛屿青。
韦渠牟,赠窦五判官,故旧相逢三两家，爱君兄弟有声华。文辉锦彩珠垂露，逸兴江天绮散霞。美玉自矜频献璞，真金难与细披沙。终须撰取新诗品，更比芙蓉出水花。
唐彦谦,索虾,姑孰多紫虾，独有湖阳优。出产在四时，极美宜于秋。双箝鼓繁须，当顶抽长矛。鞠躬见汤王，封作朱衣侯。所以供盘餐，罗列同珍羞。蒜友日相亲，瓜朋时与俦。既名钓诗钓，又作钩诗钩。于时同相访，数日承款留。厌饮多美味，独此心相投。别来岁云久，驰想空悠悠。衔杯动遐思，uT口涎空流。封缄托双鲤，于焉来远求。慷慨胡隐君，果肯分惠否。
贯休,寿春进祝圣七首·千载降祥,九天宫上圣，降世共昭回。万汇须亭毓，群仙送下来。承乾当否极，庶事尽康哉。只有羲轩比，其馀不可陪。
李中,和彭正字喜雪见寄,千门忻应瑞，偏称上楼看。密洒虚窗晓，狂飘大野寒。园深宜竹树，帘卷洽杯盘。已作丰年兆，黎民意尽安。
沈佺期,杂歌谣辞·古歌,落叶流风向玉台，夜寒秋思洞房开。水精帘外金波下，云母窗前银汉回。玉阶阴阴苔藓色，君王履綦难再得。璇闺窈窕秋夜长，绣户徘徊秋月光。燕姬彩帐芙蓉色，秦子金炉兰麝香。北斗七星横夜半，清歌一曲断君肠。
独孤及,答李滁州见寄,相逢遽叹别离牵，三见江皋蕙草鲜。白发俱生欢未再，沧洲独往意何坚。愁看郡内花将歇，忍过山中月屡圆。终日望君休汝骑，愧无堪报起予篇。
丘丹,奉酬韦使君送归山之作,侧闻郡守至，偶乘黄犊出。不别桃源人，一见经累日。蝉鸣念秋稼，兰酌动离瑟。临水降麾幢，野艇才容膝。参差碧山路，目送江帆疾。涉海得骊珠，栖梧惭凤质。愧非郑公里，归扫蒙笼室。
徐夤,笋鞭,筇竹岩边剔翠苔，锦江波冷洗琼瑰。累累节转苍龙骨，寸寸珠联巨蚌胎。须向广场驱驵骏，莫从闲处挞驽骀。宁同晋帝环营日，抛赚中途后骑来。
李商隐,代应二首,沟水分流西复东，九秋霜月五更风。离鸾别凤今何在，十二玉楼空更空。昨夜双钩败，今朝百草输。关西狂小吏，惟喝绕床卢。
陈陶,空城雀,古城濛濛花覆水，昔日住人今住鬼。野雀荒台遗子孙，千年饮啄枯桑根。不随海燕柏梁去，应无玉环衔报恩。近村红栗香压枝，嗷嗷黄口诉朝饥。生来未见凤凰语，欲飞常怕蜘蛛丝。断肠四隅天四绝，清泉绿蒿无恐疑。
惟审,赋得闻晓莺啼,卷帘清梦后，芳树引流莺。隔叶传春意，穿花送晓声。未调云路翼，空负桂枝情。莫尽关关兴，羁愁正厌生。
薛能,赠禅师,梦想青山寺，前年住此中。夜堂吹竹雨，春地落花风。旧句师曾见，清斋我亦同。浮生蹇莫问，辛苦未成功。
韩愈,奉和虢州刘给事使君三堂新题二十一咏·方桥,非阁复非船，可居兼可过。君欲问方桥，方桥如此作。
邵谒,紫阁峰,壮国山河倚空碧，迥拔烟霞侵太白。绿崖下视千万寻，青天只据百馀尺。
方干,自缙云赴郡溪流百里轻棹一发曾不崇朝…段郎中,激箭溪湍势莫凭，飘然一叶若为乘。仰瞻青壁开天罅，斗转寒湾避石棱。巢鸟夜惊离岛树，啼猿昼怯下岩藤。此中明日寻知己，恐似龙门不易登。
刘威,游东湖黄处士园林,偶向东湖更向东，数声鸡犬翠微中。遥知杨柳是门处，似隔芙蓉无路通。樵客出来山带雨，渔舟过去水生风。物情多与闲相称，所恨求安计不同。
裴迪,辋川集二十首·欹湖,空阔湖水广，青荧天色同。舣舟一长啸，四面来清风。
韩愈,桃林夜贺晋公,西来骑火照山红，夜宿桃林腊月中。手把命珪兼相印，一时重叠赏元功。
李白,赠崔郎中宗之（时谪官金陵）,胡雁拂海翼，翱翔鸣素秋。惊云辞沙朔，飘荡迷河洲。有如飞蓬人，去逐万里游。登高望浮云，仿佛如旧丘。日从海傍没，水向天边流。长啸倚孤剑，目极心悠悠。岁晏归去来，富贵安可求。仲尼七十说，历聘莫见收。鲁连逃千金，珪组岂可酬。时哉苟不会，草木为我俦。希君同携手，长往南山幽。
崔涂,东林愿禅师院,与世渐无缘，身心独了然。讲销林下日，腊长定中年。磬绝朝斋后，香焚古寺前。非因送小朗，不到虎谿边。
罗隐,感怀,石径松轩亦自由，谩随浮世逐飘流。驽骀路结前程恨，蟋蟀床生半夜秋。掩耳恶闻宫妾语，低颜须向路人羞。虽教小事相催逼，未到青云拟白头。
柳郴,贼平后送客还乡》。见《纪事,他乡生白发，旧国有青山。。
曹邺,旅次岳阳寄京中亲故,君山南面浪连天，一客愁心两处悬。身逐片帆归楚泽，魂随流水向秦川。月回浦北千寻雪，树出湖东几点烟。更欲登楼向西望，北风催上洞庭船。
李嘉祐,送裴员外往江南,公务江南远，留驩幕下荣。枫林缘楚塞，水驿到湓城。岸草知春晚，沙禽好夜惊。风帆几度泊，处处暮潮声。
韦应物,独游西斋，寄崔主簿,同心忽已别，昨事方成昔。幽径还独寻，绿苔见行迹。秋斋正萧散，烟水易昏夕。忧来结几重，非君不可释。
白居易,发商州,商州馆里停三日，待得妻孥相逐行。若比李三犹自胜，儿啼妇哭不闻声。
杜甫,复阴,方冬合沓玄阴塞，昨日晚晴今日黑。万里飞蓬映天过，孤城树羽扬风直。江涛簸岸黄沙走，云雪埋山苍兕吼。君不见夔子之国杜陵翁，牙齿半落左耳聋。
白居易,酬梦得霜夜对月见怀,凄清冬夜景，摇落长年情。月带新霜色，砧和远雁声。暖怜炉火近，寒觉被衣轻。枕上酬佳句，诗成梦不成。
黄滔,二月二日宴中贻同年封先辈渭,帝尧城里日衔杯，每倚嵇康到玉颓。桂苑五更听榜后，蓬山二月看花开。垂名入甲成龙去，列姓如丁作鹤来。同戴大恩何处报，永言交道契陈雷。
杨乘,建邺怀古,故城故垒满江濆，尽是干戈旧苦辛。见此即须知帝力，生来便作太平人。
武元衡,赠歌人,仙歌静转玉箫催，疑是流莺禁苑来。他日相思梦巫峡，莫教云雨晦阳台。
孟郊,悼亡,山头明月夜增辉，增辉不照重泉下。泉下双龙无再期，金蚕玉燕空销化。朝云暮雨成古墟，萧萧野竹风吹亚。
贾岛,思游边友人,凝愁对孤烛，昨日饮离杯。叶下故人去，天中新雁来。连沙秋草薄，带雪暮山开。苑北红尘道，何时见远回。
韦应物,夏至避暑北池,昼晷已云极，宵漏自此长。未及施政教，所忧变炎凉。公门日多暇，是月农稍忙。高居念田里，苦热安可当。亭午息群物，独游爱方塘。门闭阴寂寂，城高树苍苍。绿筠尚含粉，圆荷始散芳。于焉洒烦抱，可以对华觞。
吴融,阌乡寓居十首·钓竿,曾抛钓渚入秦关，今却持竿傍碧滩。认得旧溪兼旧意，恰如羊祜识金环。
张元一,咏静乐县主,马带桃花锦，裙衔绿草罗。定知帏帽底，仪容似大哥。
李白,望鹦鹉洲怀祢衡,魏帝营八极，蚁观一祢衡。黄祖斗筲人，杀之受恶名。吴江赋鹦鹉，落笔超群英。锵锵振金玉，句句欲飞鸣。鸷鹗啄孤凤，千春伤我情。五岳起方寸，隐然讵可平。才高竟何施，寡识冒天刑。至今芳洲上，兰蕙不忍生。
钱起,和王员外雪晴早朝,紫微晴雪带恩光，绕仗偏随鸳鹭行。长信月留宁避晓，宜春花满不飞香。独看积素凝清禁，已觉轻寒让太阳。题柱盛名兼绝唱，风流谁继汉田郎。
李洞,送沈光赴福幕（一作送福州从事）,泉齐岭鸟飞，雨熟荔枝肥。南斗看应近，北人来恐稀。潮浮廉使宴，珠照岛僧归。幕下逢迁拜，何官着茜衣。
赵彦昭,杂曲歌辞·桃花行,红萼竞妍春苑曙，粉茸新向御筵开。长年愿奉西王宴，近侍惭无东朔才。
王维,相思,红豆生南国，秋来发故枝。愿君多采撷，此物最相思。
陆龟蒙,蔬食,孔融不要留残脍，庾悦无端吝子鹅。香稻熟来秋菜嫩，伴僧餐了听云和。
韦庄,春云,春云春水两溶溶，倚郭楼台晚翠浓。山好只因人化石，地灵曾有剑为龙。官辞凤阙频经岁，家住峨嵋第几峰。王粲不知多少恨，夕阳吟断一声钟。
武元衡,和杨弘微春日曲江南望,迟景霭悠悠，伤春南陌头。暄风一澹荡，遐思几殷优。龙去空仙沼，鸾飞掩妓楼。芳菲馀雨露，冠盖旧公侯。朱戟千门闭，黄鹂百啭愁。烟濛宫树晚，花咽石泉流。寒谷律潜应，中林兰自幽。商山将避汉，晋室正藩周。黍稷闻兴叹，琼瑶畏见投。君心即吾事，微向在沧洲。
元稹,和乐天赠杨秘书,旧与杨郎在帝城，搜天斡地觅诗情。曾因并句甘称小，不为论年便唤兄。刮骨直穿由苦斗，梦肠翻出暂闲行。因君投赠还相和，老去那能竞底名。
陆希声,阳羡杂咏十九首·苦行径,山前无数碧琅玕，一径清森五月寒。世上何人怜苦节，应须细问子猷看。
权德舆,中书夜直寄赠,通籍在金闺，怀君百虑迷。迢迢五夜永，脉脉两心齐。步履疲青琐，开缄倦紫泥。不堪风雨夜，转枕忆鸿妻。
储光羲,同武平一员外游湖五首时武贬金坛令,红荷碧筱夜相鲜，皂盖兰桡浮翠筵。舟中对舞邯郸曲，月下双弹卢女弦。青林碧屿暗相期，缓楫挥觥欲赋诗。借问高歌凡几转，河低月落五更时。朝来仙阁听弦歌，暝入花亭见绮罗。池边命酒怜风月，浦口回船惜芰荷。朦胧竹影蔽岩扉，淡荡荷风飘舞衣。舟寻绿水宵将半，月隐青林人未归。花潭竹屿傍幽蹊，画楫浮空入夜溪。芰荷覆水船难进，歌舞留人月易低。
韦应物,暮相思,朝出自不还，暮归花尽发。岂无终日会，惜此花间月。空馆忽相思，微钟坐来歇。
孟浩然,大堤行寄万七,大堤行乐处，车马相驰突。岁岁春草生，踏青二三月。王孙挟珠弹，游女矜罗袜。携手今莫同，江花为谁发。
朱彬,丹阳作（一作陈存诗）,暂入新丰市，犹闻旧酒香。抱琴沽一醉，尽日卧垂杨。
张籍,登咸阳北寺楼（一作登感化寺楼）,高秋原上寺，下马一登临。渭水西来直，秦山南向深。旧宫人不住，荒碣路难寻。日暮凉风起，萧条多远心。
许浑,下第归蒲城墅居,失意归三径，伤春别九门。薄烟杨柳路，微雨杏花村。牧竖还呼犊，邻翁亦抱孙。不知余正苦，迎马问寒温。
方干,涵碧亭（洋州于中丞宰东阳日置）,高低竹杂松，积翠复留风。路极阴溪里，寒生暑气中。闲云低覆草，片水静涵空。方见洋源牧，心侔造化功。
郑义真,奉和圣制过温汤,洛川方驻跸，丰野暂停銮。汤泉恒独涌，温谷岂知寒。漏鼓依岩畔，相风出树端。岭烟遥聚草，山月迥临鞍。日用诚多幸，天文遂仰观。
姚鹄,送刘耕归舒州,四座莫纷纷，须臾岐路分。自从同得意，谁不惜离群。旧国连青海，归程在白云。弃繻当日路，应竞看终军。
韩愈,别赵子（赵子名德，潮州人）,我迁于揭阳，君先揭阳居。揭阳去京华，其里万有馀。不谓小郭中，有子可与娱。心平而行高，两通诗与书。婆娑海水南，簸弄明月珠。及我迁宜春，意欲携以俱。摆头笑且言，我岂不足欤。又奚为于北，往来以纷如。海中诸山中，幽子颇不无。相期风涛观，已久不可渝。又尝疑龙虾，果谁雄牙须。蚌蠃鱼鳖虫，瞿瞿以狙狙。识一已忘十，大同细自殊。欲一穷究之，时岁屡谢除。今子南且北，岂非亦有图。人心未尝同，不可一理区。宜各从所务，未用相贤愚。
方干,赠天台叶尊师,莫见平明离少室，须知薄暮入天台。常时爱缩山川去，有夜自携星月来。灵药不知何代得，古松应是长年栽。先生暗笑看棋者，半局棋边白发催。
贾岛,永福湖和杨郑州,积水还平岸，春来引郑溪。旧渠通郭下，新堰绝湖西。嵩少分明对，潇湘阔狭齐。客游随庶子，孤屿草萋萋。
张蠙,经范蠡旧居,一变姓名离百越，越城犹在范家无。他人不见扁舟意，却笑轻生泛五湖。
马总,赠日本僧空海离合诗,何乃万里来，可非衒其才。增学助元机，土人如子稀。
白居易,看嵩洛有叹,今日看嵩洛，回头叹世间。荣华急如水，忧患大于山。见苦方知乐，经忙始爱闲。未闻笼里鸟，飞出肯飞还。
刘驾,姑苏台（一作吴中怀古）,勾践饮胆日，吴酒正满杯。笙歌入海云，声自姑苏来。西施舞初罢，侍儿整金钗。众女不敢妒，自比泉下泥。越鼓声腾腾，吴天隔尘埃。难将甬东地，更学会稽栖。霸迹一朝尽，草中棠梨开。
无名氏,长安早春,杳霭三春色，先从帝里芳。折杨犹恨短，测景已忻长。莺和红楼乐，花连紫禁香。跃鱼惊太液，佳气接温汤。风送飞珂响，尘蒙翠辇光。熙熙晴煦远，徒欲奉尧觞。
皎然,重联句一首,刘令兴多常步履，柴桑事少但援琴。闲招法侣从山寺，每掇幽芳傍竹林。卷帘只爱荆峰色，入座偏宜郢客吟。谁许近来轻印绶，因君昨日悟禅心。
白居易,答杨使君登楼见忆,忠万楼中南北望，南州烟水北州云。两州何事偏相忆，各是笼禽作使君。
韩愈,君子法天运,君子法天运，四时可前知。小人惟所遇，寒暑不可期。利害有常势，取舍无定姿。焉能使我心，皎皎远忧疑。
杨衡,春日偶题,何处春先到，桥东水北亭。冻花开未得，冷酒酌难醒。就日移轻榻，遮风展小屏。更无人劝饮，莺语渐叮咛。
张蠙,送友人归武陵,闻近桃源住，无村不是花。戍旗招海客，庙鼓集江鸦。别岛垂橙实，闲田长荻芽。游秦未得意，看即更离家。
綦毋潜,送集贤学士伊阙史少府放归江东觐省（一作陶翰诗）,墨客钟张侣，材高吴越珍。千门来谒帝，驷马去荣亲。吏邑沿清洛，乡山指白蘋。归期应不远，当及未央春。
李咸用,登楼值雨二首,共讶高楼望，匡庐色已空。白云横野阔，遮岳与天同。数点雨入酒，满襟香在风。远江吟得出，方下郡斋东。江徼多佳景，秋吟兴未穷。送来松槛雨，半是蓼花风。浪猛惊翘鹭，烟昏叫断鸿。不知今夜客，几处卧鸣篷。
张籍,征西将,黄沙北风起，半夜又翻营。战马雪中宿，探人冰上行。深山旗未展，阴碛鼓无声。几道征西将，同收碎叶城。
皎然,奉陪杨使君顼送段校书赴南海幕,硕贤静广州，信为天下贞。屈兹大将佐，藉彼延阁英。声动柳吴兴，郊饯意不轻。吾知段夫子，高论关苍生。处以德为藩，出则道可行。遥知南楼会，新景当诗情。天高林瘴洗，秋远海色清。时泰罢飞檄，唯应颂公成。
罗隐,西施,家国兴亡自有时，吴人何苦怨西施。西施若解倾吴国，越国亡来又是谁。
司空图,华清宫,帝业山河固，离宫宴幸频。岂知驱战马，只是太平人。
陆龟蒙,江南曲五首,鱼戏莲叶间，参差隐叶扇。䴔䴖鸀鳿窥，潋滟无因见。鱼戏莲叶东，初霞射红尾。旁临谢山侧，恰值清风起。鱼戏莲叶西，盘盘舞波急。潜依曲岸凉，正直斜光入。鱼戏莲叶南，欹危舞烟叠。光摇越鸟巢，影乱吴娃楫。鱼戏莲叶北，澄阳动微涟。回看帝子渚，稍背鄂君船。
NA,封泰山乐章·寿和,皇祖严配，配享皇天。皇皇降嘏，天子万年。
唐彦谦,柳,春思春愁一万枝，远村遥岸寄相思。西园有雨和苔长，南内无人拂槛垂。游客寂寥缄远恨，暮莺啼叫惜芳时。晚来飞絮如霜鬓，恐为多情管别离。
胡曾,咏史诗·赤壁,烈火西焚魏帝旗，周郎开国虎争时。交兵不假挥长剑，已挫英雄百万师。
李群玉,题竹,一顷含秋绿，森风十万竿。气吹朱夏转，声扫碧霄寒。
李频,题钓台障子,君家尽是我家山，严子前台枕古湾。却把钓竿终不可，几时入海得鱼还。
刘禹锡,酬令狐相公岁暮远怀见寄（依韵）,别侣孤鹤怨，冲天威凤归。容光一以间，梦想是耶非。芳讯远弥重，知音老更稀。不如湖上雁，北向整毛衣。
皎然,杂曲歌辞·古别离,太湖三山口，吴王在时道。寂寞千载心，无人见春草。谁堪缄怨者，持此伤怀抱。孤舟畏狂风，一点宿烟岛。望所思兮若何，月荡漾兮空波。云离离兮北断，雁眇眇兮南多。身去兮天畔，心折兮湖岸。春山胡为兮塞路，使我归梦兮撩乱。
李峤,雾,曹公迷楚泽，汉帝出平城。涿鹿妖氛静，丹山霁色明。类烟飞稍重，方雨散还轻。倘入非熊兆，宁思玄豹情。
罗邺,冬日旅怀,乌焰才沈桂魄生，霜阶拥褐暂吟行。闲思江市白醪满，静忆僧窗绿绮横。尘土自怜长失计，云帆尤觉有归情。几多怅望无穷事，空画炉灰坐到明。
李德裕,忆平泉杂咏·忆新藤,遥闻碧潭上，春晚紫藤开。水似晨霞照，林疑彩凤来。清香凝岛屿，繁艳映莓苔。金谷如相并，应将锦帐回。
刘商,寄李俌,挂却衣冠披薜荔，世人应是笑狂愚。年来渐觉髭须黑，欲寄松花君用无。
韩愈,峡石西泉（一作寒泉）,居然鳞介不能容，石眼环环水一钟。闻说旱时求得雨，只疑科斗是蛟龙。
李昂1,上巳日赐裴度,注想待元老，识君恨不早。我家柱石衰，忧来学丘祷。
李嘉祐,常州韦郎中泛舟见饯,主人冯轼贵，送客泛舟稀。逼岸随芳草，回桡背落晖。映花双节驻，临水伯劳飞。醉与群公狎，春塘露冕归。
韩愈,奉和虢州刘给事使君三堂新题二十一咏·北湖,闻说游湖棹，寻常到此回。应留醒心处，准拟醉时来。
齐己,因览支使孙中丞看可准大师诗序有寄,一千篇里选，三百首菁英。玉尺新量出，金刀旧剪成。锦江增古翠，仙掌减元精。自此为风格，留传诸后生。
韩愈,杏园送张彻侍御归使,东风花树下，送尔出京城。久抱伤春意，新添惜别情。归来身已病，相见眼还明。更遣将诗酒，谁家逐后生。
员南溟,禁中春松,郁郁贞松树，阴阴在紫宸。葱茏偏近日，青翠更宜春。雅韵风来起，轻烟霁后新。叶深栖语鹤，枝亚拂朝臣。全节长依地，凌云欲致身。山苗荫不得，生植荷陶钧。
齐己,江居寄关中知己,多病多慵汉水边，流年不觉已皤然。旧栽花地添黄竹，新陷盆池换白莲。雪月未忘招远客，云山终待去安禅。八行书札君休问，不似风骚寄一篇。
孙鲂,牡丹落后有作,未发先愁有一朝，如今零落更魂销。青丛别后无多色，红线穿来已半焦。蓄恨绮罗犹眷眷，薄情蜂蝶去飘飘。明年虽道还期在，争奈凭栏乍寂寥。
刘长卿,送孙莹京监擢第归蜀觐省,适贺一枝新，旋惊万里分。礼闱称独步，太学许能文。征马望春草，行人看暮云。遥知倚门处，江树正氛氲。
沈佺期,赦到不得归题江上石,家住东京里，身投南海西。风烟万里隔，朝夕几行啼。圣主讴歌洽，贤臣法令齐。忽闻铜柱使，走马报金鸡。弃市沾皇渥，投荒漏紫泥。魂疲山鹤路，心醉跕鸢溪。天鉴诛元恶，宸慈恤远黎。五方思寄刃，万姓喜然脐。自幼输丹恳，何尝玷白圭。承言窜遐魅，雪枉间深狴。坟垄无由谒，京华岂重跻。炎方谁谓广，地尽觉天低。百卉杂殊怪，昆虫理赖暌。闭藏元不蛰，摇落反生荑。疟瘴因兹苦，穷愁益复迷。火云蒸毒雾，阳雨濯阴霓。周乘安交趾，王恭辑画题。少宽穷涸鲋，犹愍触藩羝。配宅邻州廨，斑苗接野畦。山空闻斗象，江静见游犀。翰墨思诸季，裁缝忆老妻。小儿应离褓，幼女未攀笄。梦蝶翻无定，蓍龟讵有倪。谁能竟此曲，曲尽气酸嘶。
张志和,渔父歌,西塞山前白鹭飞，桃花流水鳜鱼肥。青箬笠，绿蓑衣，斜风细雨不须归。钓台渔父褐为裘，两两三三舴艋舟。能纵棹，惯乘流，长江白浪不曾忧。霅谿湾里钓渔翁，舴艋为家西复东。江上雪，浦边风，笑著荷衣不叹穷。松江蟹舍主人欢，菰饭莼羹亦共餐。枫叶落，荻花乾，醉宿渔舟不觉寒。青草湖中月正圆，巴陵渔父棹歌连。钓车子，橛头船，乐在风波不用仙。
张说,唐享太庙乐章·崇德舞,皇合一德，朝宗百神。削平天地，大拯生人。上帝配食，单于入臣。戎歌陈武，晔晔震震。
陈羽,杂歌谣辞·步虚词,汉武清斋读鼎书，内官扶上画云车。坛上月明宫殿闭，仰看星斗礼空虚。
李群玉,送友人之峡,东吴有赋客，愿识阳台仙。彩毫飞白云，不减郢中篇。楚水五月浪，轻舟入暮烟。巫云多感梦，桂楫早回旋。
罗邺,岁仗,玉帛朝元万国来，鸡人晓唱五门开。春排北极迎仙驭，日捧南山入寿杯。歌舜薰风铿剑佩，祝尧嘉气霭楼台。可怜四海车书共，重见萧曹佐汉材。
岑参,赴犍为经龙阁道,侧径转青壁，危梁透沧波。汗流出鸟道，胆碎窥龙涡。骤雨暗谿口，归云网松萝。屡闻羌儿笛，厌听巴童歌。江路险复永，梦魂愁更多。圣朝幸典郡，不敢嫌岷峨。
姚合,题金州西园九首·葼径,药院径亦高，往来踏葼影。方当繁暑日，草屩微微冷。爱此不能行，折薪坐煎茗。
刘驾,钓台怀古,澄流可濯缨，严子但垂纶。孤坐九层石，远笑清渭滨。潜龙飞上天，四海岂无云。清气不零雨，安使洗尘氛。我来吟高风，仿佛见斯人。江月尚皎皎，江石亦磷磷。如何台下路，明日又迷津。
钱起,罢官后酬元校书见赠,心期怅已阻，交道复何如。自我辞丹阙，惟君到故庐。忘机贫负米，忆戴出无车。怜犬吠初服，家人愁斗储。秋堂入闲夜，云月思离居。穷巷闻砧冷，荒枝应鹊疏。宦名随落叶，生事感枯鱼。临水仍挥手，知音未弃余。
陈羽,中秋夜临镜湖望月,镜里秋宵望，湖平月彩深。圆光珠入浦，浮照鹊惊林。澹动光还碎，婵娟影不沉。远时生岸曲，空处落波心。迥彻轮初满，孤明魄未侵。桂枝如可折，何惜夜登临。
张文琮,相和歌辞·蜀道难,梁山镇地险，积石阻云端。深谷下寥廓，层岩上郁盘。飞梁架绝岭，栈道接危峦。揽辔独长息，方知斯路难。
戎昱,题槿花,自用金钱买槿栽，二年方始得花开。鲜红未许佳人见，蝴蝶争知早到来。
孟云卿,相和歌辞·挽歌,草草门巷喧，涂车俨成位。冥寞何所须，尽我生人意。北邙路非远，此别终天地。临穴频抚棺，至哀反无泪。尔形未衰老，尔息犹童稚。骨肉不可离，皇天若容易。房帷即虚张，庭宇为哀次。薤露歌若斯，人生尽如寄。
郎士元,留卢秦卿（一作司空曙诗）,知有前期在，欢如此夜中。无将故人酒，不及古淳风。
李商隐,代赠,杨柳路尽处，芙蓉湖上头。虽同锦步障，独映钿箜篌。鸳鸯可羡头俱白，飞去飞来烟雨秋。
李颀,寄韩鹏,为政心闲物自闲，朝看飞鸟暮飞还。寄书河上神明宰，羡尔城头姑射山。
李冶,送韩揆之江西（一作送阎伯钧往江州）,相看指杨柳，别恨转依依。万里江西水，孤舟何处归。湓城潮不到，夏口信应稀。唯有衡阳雁，年年来去飞。
温庭筠,赠袁司录（一即丞相淮阳公之犹子与庭筠有旧也）,一朝辞满有心期，花发杨园雪压枝。刘尹故人谙往事，谢郎诸弟得新知。金钗醉就胡姬画，玉管闲留洛客吹。记得襄阳耆旧语，不堪风景岘山碑。
贯休,杜侯行,天目连天搏秀气，峥嵘作起新城地。德门钟秀光盛时，三虎八龙皆世瑞。顷者天厖乱下鲸翻海，烽火崩腾照行在。江表唯传君子营，剑冲牛斗疏真宰。金昆玉季轻三鼓，煮海悬鱼臣节苦。雁影参差入瑞烟，荆花灿烂开仙圃。我闻大中咸通真令主，相惟大杜兼小杜。但能致君活国济生人，亦何必须踏金梯，折桂树。宣宗懿宗调舜琴，大杜小杜为殷霖。出将入相兮功德深，生人受赐兮直至今。杜侯兄弟继之后，璞玉浑金美腾口。常言一呼百万何足云，终取封侯之印大如斗。恭闻吾皇似尧禹，搜索贤良皆面睹。杜侯杜侯，君傥修令德，克有终，即必还为大杜兼小杜。人之戴兮天笔注，国之福兮天固祚。四海无波八表臣，如今而后君看取。
许浑,宴饯李员外,病守江城眼暂开，昔年吴越共衔杯。膺舟出镇虚陈榻，郑履还京下隗台。云叶渐低朱阁掩，浪花初起画樯回。心期解印同君醉，九曲池西望月来。
杜甫,送张二十参军赴蜀州，因呈杨五侍御,好去张公子，通家别恨添。两行秦树直，万点蜀山尖。御史新骢马，参军旧紫髯。皇华吾善处，于汝定无嫌。
薛涛,寄张元夫,前溪独立后溪行，鹭识朱衣自不惊。借问人间愁寂意，伯牙弦绝已无声。
NA,青羊宫砖记,太平平中元灾。
沈亚之,山出云,片云朝出岫，孤色迥难亲。盖小辞山早，根轻触石新。飘扬经绿野，明丽照青春。拂树疑舒叶，临江似结鳞。从龙方有感，捧日岂无因。看助为霖去，恩沾雨露均。
司空曙,寒塘,晓发梳临水，寒塘坐见秋。乡心正无限，一雁度南楼。
杜光庭,题仙居观,往岁真人朝玉皇，四真三代住繁阳。初开九鼎丹华熟，继蹑五云天路长。烟锁翠岚迷旧隐，池凝寒镜贮秋光。时从白鹿岩前往，应许潜通不死乡。
贯休,横吹曲辞·出塞曲,扫尽狂胡迹，回戈望故关。相逢唯死斗，岂易得生还。纵宴参胡乐，收兵过雪山。不封十万户，此事亦应闲。玉帐将军意，殷勤把酒论。功高宁在我，阵没与招魂。塞色干戈束，军容喜气屯。男儿今始是，敢出玉关门。回首陇山头，连天草木秋。圣君应入梦，半路遣封侯。水不担阴雪，柴令倒戍楼。归来麟阁上，春色满皇州。
白居易,杨六尚书新授东川节度使，代妻戏贺兄嫂二绝,刘纲与妇共升仙，弄玉随夫亦上天。何似沙哥领崔嫂，碧油幢引向东川。金花银碗饶君用，罨画罗衣尽嫂裁。觅得黔娄为妹婿，可能空寄蜀茶来。
孟郊,感怀,孟冬阴气交，两河正屯兵。烟尘相驰突，烽火日夜惊。太行险阻高，挽粟输连营。奈何操弧者，不使枭巢倾。犹闻汉北儿，怙乱谋纵横。擅摇干戈柄，呼叫豺狼声。白日临尔躯，胡为丧丹诚。岂无感激士，以致天下平。登高望寒原，黄云郁峥嵘。坐驰悲风暮，叹息空沾缨。
朱庆馀,送张景宣下第东归（归扬州觐省）,归省值花时，闲吟落第诗。高情怜道在，公论觉才遗。春雨连淮暗，私船过马迟。离心可惆怅，为有入城期。
武则天,唐大飨拜洛乐章·德和,夕惕同龙契，晨兢当凤扆。崇儒习旧规，偃伯循先旨。绝壤飞冠盖，遐区丽山水。幸承三圣馀，忻属千年始。
白居易,席上答微之,我住浙江西，君去浙江东。勿言一水隔，便与千里同。富贵无人劝君酒，今宵为我尽杯中。
李世民,登三台言志,未央初壮汉，阿房昔侈秦。在危犹骋丽，居奢遂役人。岂如家四海，日宇罄朝伦。扇天裁户旧，砌地翦基新。引月擎宵桂，飘云逼曙鳞。露除光炫玉，霜阙映雕银。舞接花梁燕，歌迎鸟路尘。镜池波太液，庄苑丽宜春。作异甘泉日，停非路寝辰。念劳惭逸己，居旷返劳神。所欣成大厦，宏材伫渭滨。
孙偓,赠南岳僧全玭,窠居过后更何人，传得如来法印真。昨日祝融峰下见，草衣便是雪山。
李白,陪侍郎叔游洞庭醉后三首,今日竹林宴，我家贤侍郎。三杯容小阮，醉后发清狂。船上齐桡乐，湖心泛月归。白鸥闲不去，争拂酒筵飞。刬却君山好，平铺湘水流。巴陵无限酒，醉杀洞庭秋。
韩翃,送李中丞赴商州,五马渭桥东，连嘶逐晓风。当年紫髯将，他日黑头公。不异金吾宠，兼齐玉帐雄。闭营春雪下，吹角暮山空。香麝松阴里，寒猿黛色中。郡斋多赏事，好与故人同。
叶季良,省试吴宫教美人战,强吴矜霸略，讲武在深宫。尽出娇娥妓，先观上将风。挥戈罗袖卷，擐甲汗妆红。掩笑分旗下，含羞入队中。鼓停行未正，刑举令才崇。自可威邻国，何劳逞战功。
李纾,唐德明兴圣庙乐章·兴圣酌献,閟宫静谧，合乐周张。泰尊始献，百末重觞。震澹存诚，庶几迪尝。遥源之祚，天汉灵长。
李咸用,秋日送严湘侍御归京,蟾影珪圆湖始波，楚人相别恨偏多。知君有路升霄汉，独我无由出薜萝。虽道危时难进取，到逢清世又如何。谁听甯戚敲牛角，月落星稀一曲歌。
NA,笔精诗,昔荷蒙恬惠，寻遭仲叔投。夫君不指使，何处觅银钩。学问从君有，诗书自我传。须知王逸少，名价动千年。能令音信通千里，解致龙蛇运八行。惆怅江生不相赏，应缘自负好文章。
韩翃,宴吴王宅,玉管箫声合，金杯酒色殷。听歌吴季札，纵饮汉中山。称寿争离席，留欢辄上关。莫言辞客醉，犹得曳裾还。
皇甫冉,送荣别驾赴华州,直到群峰下，应无累日程。高车入郡舍，流水出关城。草色田家迥，槐阴府吏迎。还将海沂咏，籍甚汉公卿。
王维,陇头吟,长安少年游侠客，夜上戍楼看太白。陇头明月迥临关，陇上行人夜吹笛。关西老将不胜愁，驻马听之双泪流。身经大小百馀战，麾下偏裨万户侯。苏武才为典属国，节旄落尽海西头。
李中,赠王道者,混俗从教鬓似银，世人无分得相亲。槎流海上波涛阔，酒满壶中天地春。功就不看丹灶火，性闲时拂玉琴尘。仙家变化谁能测，只恐洪崖是此身。
刘禹锡,和西川李尚书伤孔雀及薛涛之什,玉儿已逐金镮葬，翠羽先随秋草萎。唯见芙蓉含晓露，数行红泪滴清池。
温庭筠,赠楚云上人,松根满苔石，尽日闭禅关。有伴年年月，无家处处山。烟波五湖远，瓶屦一身闲。岳寺蕙兰晚，几时幽鸟还。
施肩吾,秋夜山中赠别友人,何处邀君话别情，寒山木落月华清。莫愁今夜无诗思，已听秋猿第一声。
白居易,晚望,江城寒角动，沙洲夕鸟还。独在高亭上，西南望远山。
陆龟蒙,奉和袭美见访不遇,为愁烟岸老尘嚣，扶病呼儿劚翠苕。只道府中持简牍，不知林下访渔樵。花盘小墢晴初压，叶拥疏篱冻未烧。倚仗遍吟春照午，一池冰段几多消。
曹松,题湖南岳麓寺,海云山上寺，每到每开襟。万木长不住，细泉听更深。蜩沾高雨断，鸟遇夕岚沈。此地良宵月，秋怀隔楚砧。
许敬宗,奉和初春登楼即目应诏,旭日临重壁，天眷极中京。春晖发芳甸，佳气满层城。去鸟随看没，来云逐望生。歌里非烟飏，琴上凯风清。文波浮镂槛，摛景焕雕楹。璇玑体宽政，隆栋象端衡。创规虽有作，凝拱遂无营。沐恩空改鬓，将何谢夏成。
羊士谔,山寺题壁,物外真何事，幽廊步不穷。一灯心法在，三世影堂空。山果青苔上，寒蝉落叶中。归来还闭阁，棠树几秋风。
常建,塞上曲,翩翩云中使，来问太原卒。百战苦不归，刀头怨明月。塞云随阵落，寒日傍城没。城下有寡妻，哀哀哭枯骨。
项斯,经李白墓,夜郎归未老，醉死此江边。葬阙官家礼，诗残乐府篇。游魂应到蜀，小碣岂旌贤。身没犹何罪，遗坟野火燃。
NA,大中后进士语,欲得命通，问瑝嵎都雍。
薛馧,句,寂寞相思处，雕梁落燕泥。
郑谷,别修觉寺无本上人,松上闲云石上苔，自嫌归去夕阳催。山门握手无他语，只约今冬看雪来。
郑颋,临刑诗,幻生还幻灭，大幻莫过身。安心自有处，求人无有人。
李冶,明月夜留别,离人无语月无声，明月有光人有情。别后相思人似月，云间水上到层城。
徐铉,禁中新月,今夕拜新月，沈沈禁署中。玉绳疏间彩，金掌静无风。节换知身老，时平见岁功。吟看北墀暝，兰烬坠微红。
吴大江,捣衣,沙塞秋应晚，金闺恨已空。那堪裂纨素，时许出房栊。杵影弄寒月，砧声调夜风。裁缝双泪尽，万里寄云中。
李颀,望秦川,秦川朝望迥，日出正东峰。远近山河净，逶迤城阙重。秋声万户竹，寒色五陵松。客有归欤叹，凄其霜露浓。
戎昱,寄郑炼师,平生金石友，沦落向辰州。已是二年客，那堪终日愁。尺书浑不寄，两鬓计应秋。今夜相思月，情人南海头。
殷尧藩,楚江怀古,骚灵不可见，楚些竟谁闻。欲采蘋花去，沧州隔暮云。
刘长卿,重送裴郎中贬吉州,猿啼客散暮江头，人自伤心水自流。同作逐臣君更远，青山万里一孤舟。
李洞,寄太白隐者,开辟已来雪，为山长欠春。高遮辞碛雁，寒噤入川人。栈阁交冰柱，耕樵隔日轮。此中栖息者，不识两京尘。
姚合,送家兄赴任昭义,早得白眉名，之官濠上城。别离浮世事，迢递长年情。广陌垂花影，遥林起雨声。出关春草长，过汴夏云生。黠吏先潜去，疲人相次迎。宴馀和酒拜，魂梦共东行。
鲍溶,寄归,塞草黄来见雁稀，陇云白后少人归。新丝强入未衰鬓，别泪应沾独宿衣。几夕精诚拜初月，每秋河汉对空机。更看出猎相思苦，不射秋田朝雉飞。
孟贯,山中夏日,深山宜避暑，门户映岚光。夏木荫溪路，昼云埋石床。心源澄道静，衣葛蘸泉凉。算得红尘里，谁知此兴长。
李贺,黄头郎,黄头郎，捞拢去不归。南浦芙蓉影，愁红独自垂。水弄湘娥珮，竹啼山露月。玉瑟调青门，石云湿黄葛。沙上蘼芜花，秋风已先发。好持扫罗荐，香出鸳鸯热。
白居易,内乡村路作,日下风高野路凉，缓驱疲马暗思乡。渭村秋物应如此，枣赤梨红稻穗黄。
元稹,和乐天赠吴丹,不识吴生面，久知吴生道。迹虽染世名，心本奉天老。雌一守命门，回九填血脑。委气荣卫和，咽津颜色好。传闻共甲子，衰隤尽枯槁。独有冰雪容，纤华夺鲜缟。问人何能尔，吴实旷怀抱。弁冕徒挂身，身外非所宝。伊予固童昧，希真亦云早。石坛玉晨尊，昼夜长自扫。密印视丹田，游神梦三岛。万过黄庭经，一食青精稻。冥搜方朔桃，结念安期枣。绿发幸未改，丹诚自能保。行当摆尘缨，吴门事探讨。君为先此词，终期搴瑶草。
庞德公,同鹿门少年马绍隆冥游诗·同望荆门,千年故国岁华奔，一柱高台已断魂。唯有岘亭清夜月，与君长啸学苏门。
王贞白,湘妃怨,舜欲省蛮陬，南巡非逸游。九江沉白日，二女泣沧洲。目极楚云断，恨深湘水流。至今闻鼓瑟，咽绝不胜愁。
杜牧,汉江,溶溶漾漾白鸥飞，绿净春深好染衣。南去北来人自老，夕阳长送钓船归。
陈子昂,送著作佐郎崔融等从梁王东征,金天方肃杀，白露始专征。王师非乐战，之子慎佳兵。海气侵南部，边风扫北平。莫卖卢龙塞，归邀麟阁名。
刘长卿,巡去岳阳却归鄂州使院留别郑洵侍御侍御先曾谪居此州,何事长沙谪，相逢楚水秋。暮帆归夏口，寒雨对巴丘。帝子椒浆奠，骚人木叶愁。惟怜万里外，离别洞庭头。
李嘉祐,和韩郎中扬子津玩雪寄严维,雪深扬子岸，看柳尽成梅。山色潜知近，潮声只听来。夜禽惊晓散，春物受寒催。粉署生新兴，瑶华寄上才。
王建,别药栏,芍药丁香手里栽，临行一日绕千回。外人应怪难辞别，总是山中自取来。
高骈,寓怀,关山万里恨难销，铁马金鞭出塞遥。为问昔时青海畔，几人归到凤林桥。
赵嘏,岁暮江轩寄卢端公,积水生高浪，长风自北时。万艘俱拥棹，上客独吟诗。路以重湖阻，心将小谢期。渚云愁正断，江雁重惊悲。笑忆游星子，歌寻罢贵池。梦来孤岛在，醉醒百忧随。戍迥烟生晚，江寒鸟过迟。问山樵者对，经雨钓船移。敢叹今留滞，犹胜曩别离。醉从陶令得，善必丈人知。道蹇才何取，恩深剑不疑。此身同岸柳，只待变寒枝。
廖凝,闻蝉,一声初应候，万木已西风。偏感异乡客，先于离塞鸿。日斜金谷静，雨过石城空。此处不堪听，萧条千古同。
罗邺,春晚渡河有怀,烟收绿野远连空，戍垒依稀入望中。万里山河星拱北，百年人事水归东。扁舟晚济桃花浪，走马晴嘶柳絮风。乡思正多羁思苦，不须回首问渔翁。
苏拯,颂鲁,天推鲁仲尼，周游布典坟。游遍七十国，不令遇一君。一国如一遇，单车不转轮。良由至化力，为国不为身。礼乐行未足，邅回厄于陈。礼乐今有馀，衮旒当圣人。伤哉绝粮议，千载误云云。
雍陶,题大安池亭,幽岛曲池相隐映，小桥虚阁半高低。好风好月无人宿，夜夜水禽船上栖。
令狐楚,中元日赠张尊师,偶来人世值中元，不献玄都永日闲。寂寂焚香在仙观，知师遥礼玉京山。
吕温,刘郎浦口号,吴蜀成婚此水浔，明珠步障幄黄金。谁将一女轻天下，欲换刘郎鼎峙心。
可止,赠樊川长老（一作清尚诗）,瘦颜颧骨见，满面雪毫垂。坐石鸟疑死，出门人谓痴。照身潭入楚，浸影桧生隋。太白曾经夏，清风凉四肢。
刘长卿,龙门八咏·远公龛,松路向精舍，花龛归老僧。闲云随锡杖，落日低金绳。入夜翠微里，千峰明一灯。
李嘉祐,和袁郎中破贼后经剡县山水上太尉,受律仙郎贵，长驱下会稽。鸣笳山月晓，摇旆野云低。翦寇人皆贺，回军马自嘶。地闲春草绿，城静夜乌啼。破竹清闽岭，看花入剡溪。元戎催献捷，莫道事攀跻。
张瀛,赠琴棋僧歌,我尝听师法一说，波上莲花水中月。不垢不净是色空，无法无空亦无灭。我尝听师禅一观，浪溢鳌头蟾魄满。河沙世界尽空空，一寸寒灰冷灯畔。我又听师琴一抚，长松唤住秋山雨。弦中雅弄若铿金，指下寒泉流太古。我又听师棋一著，山顶坐沈红日脚。阿谁称是国手人，罗浮道士赌却鹤，输却药。法怀斟下红霞丹，束手不敢争头角。
陆龟蒙,奉和袭美病孔雀,懒移金翠傍檐楹，斜倚芳丛旧态生。唯奈瘴烟笼饮啄，可堪春雨滞飞鸣。鸳鸯水畔回头羡，豆蔻图前举眼惊。争得鹧鸪来伴著，不妨还校有心情。
刘长卿,西陵寄一上人,东山访道成开士，南渡隋阳作本师。了义惠心能善诱，吴风越俗罢淫祠。室中时见天人命，物外长悬海岳期。多谢清言异玄度，悬河高论有谁持。
黄滔,送友人边游,衔杯国门外，分手见残阳。何日还南越，今朝往北荒。砂城经雨坏，虏骑入秋狂。亲咏关山月，归吟鬓的霜。
韩偓,赠吴颠尊师（丙寅年作）,饮酒经何代，休粮度此生。迹应常自浼，颠亦强为名。道若千钧重，身如一羽轻。毫厘分象纬，袒跣揖公卿。狗窦号光逸，渔阳裸祢衡。笑雷冬蛰震，岩电夜珠明。月魄侵簪冷，江光逼屐清。半酣思救世，一手拟扶倾。击地嗟衰俗，看天贮不平。自缘怀气义，可是计烹亨。议论通三教，年颜称五更。老狂人不厌，密行鬼应惊。未识心相许，开襟语便诚。伊余常仗义，愿拜十年兄。
杜甫,醉歌行，赠公安颜少府请顾八题壁,神仙中人不易得，颜氏之子才孤标。天马长鸣待驾驭，秋鹰整翮当云霄。君不见东吴顾文学，君不见西汉杜陵老。诗家笔势君不嫌，词翰升堂为君扫。是日霜风冻七泽，乌蛮落照衔赤壁。酒酣耳热忘头白，感君意气无所惜，一为歌行歌主客。
李商隐,屏风,六曲连环接翠帷，高楼半夜酒醒时。掩灯遮雾密如此，雨落月明俱不知。
柳郴,赠别二首,江浦程千里，离尊泪数行。无论吴与楚，俱是客他乡。何处最悲辛，长亭临古津。往来舟楫路，前后别离人。
钱起,九日寄侄箊箕等,采菊偏相忆，传香寄便风。今朝竹林下，莫使桂尊空。
郑畋,夜景又作,铃绦无响闭珠宫，小阁凉添玉蕊风。枕簟满床明月到，自疑身在五云中。
贾岛,送徐员外赴河中,原野正萧瑟，中间分散情。吏从甘扈罢，诏许朔方行。边日沉残角，河关截夜城。云居闲独往，长老出房迎。
闾丘均,临水亭,高馆基曾山，微幂生花草。傍对野村树，下临车马道。清朗悟心术，幽遐备瞻讨。回合峰隐云，联绵渚萦岛。气似沧洲胜，风为青春好。相及盛年时，无令叹衰老。
孟浩然,秋登兰山寄张五,北山白云里，隐者自怡悦。相望试登高，心飞逐鸟灭。愁因薄暮起，兴是清秋发。时见归村人，沙行渡头歇。天边树若荠，江畔舟如月。何当载酒来，共醉重阳节。
严维,一字至九字诗联句,东，西，步月，寻溪。鸟已宿，猿又啼。狂流碍石，迸笋穿溪。望望人烟远，行行萝径迷。探题只应尽墨，持赠更欲封泥。松下流时何岁月，云中幽处屡攀跻。乘兴不知山路远近，缘情莫问日过高低。静听林下潺潺足湍濑，厌问城中喧喧多鼓鼙。
郑絪,奉和武相公省中宿斋，酬李相公见寄,高阁安仁省，名园广武庐。沐兰朝太一，种竹咏华胥。禁静疏钟彻，庭开爽韵虚。洪钧齐万物，缥帙整群书。寒露滋新菊，秋风落故蕖。同怀不同赏，幽意竟何如。
胡曾,咏史诗·西园,月满西园夜未央，金风不动邺天凉。高情公子多秋兴，更领诗人入醉乡。
司马扎,山中晚兴寄裴侍御,雷息疏雨散，空山夏云晴。南轩对林晚，篱落新蛩鸣。白酒一樽满，坐歌天地清。十年身未闲，心在人间名。永怀君亲恩，久贱难退情。安得蓬丘侣，提携采瑶英。
白居易,偶题阁下厅,静爱青苔院，深宜白鬓翁。貌将松共瘦，心与竹俱空。暖有低檐日，春多飏幕风。平生闲境界，尽在五言中。
薛能,夏日蒲津寺居二首,日日闲车马，谁来访此身。一门兼鹤静，四院与僧邻。雨室墙穿溜，风窗笔染尘。空馀气长在，天子用平人。故国有如梦，省来长远游。清晨起闲院，疏雨似深秋。宿寝书棱叠，行吟杖迹稠。天晴岂能出，春暖未更裘。
张蠙,逢道者,纵意出山无远近，还如孤鹤在空虚。昔年亲种树皆老，此世相逢人自疏。野叶细苞深洞药，岩萝闲束古仙书。只寻隐迹归何处，方说烟霞不定居。
戴叔伦,过柳溪道院,溪上谁家掩竹扉，鸟啼浑似惜春晖。日斜深巷无人迹，时见梨花片片飞。
齐己,乐府杂曲·鼓吹曲辞·巫山高,巫山高，巫女妖，雨为暮兮云为朝，楚王憔悴魂欲销。秋猿嗥嗥日将夕，红霞紫烟凝老壁。千岩万壑花皆坼，但恐芳菲无正色。不知今古行人行，几人经此无秋情。云深庙远不可觅，十二峰头插天碧。
卢象,叹白发（一作王维诗）,我年一何长，鬓发日已白。俯仰天地间，能为几时客。惆怅故山云，裴回空日夕。何事与时人，东城复南陌。
张说,奉和同皇太子过慈恩寺应制二首,翼翼宸恩永，煌煌福地开。离光升宝殿，震气绕香台。上界幡花合，中天伎乐来。愿君无量寿，仙乐屡徘徊。朗朗神居峻，轩轩瑞象威。圣君成愿果，太子拂天衣。至乐三灵会，深仁四皓归。还闻涡水曲，更绕白云飞。
权德舆,和张秘监阁老献岁过蒋大拾遗因呈两省诸公并见示,二贤同载笔，久次入新年。焚草淹轻秩，藏书厌旧编。竹风晴翠动，松雪瑞光鲜。庆赐行春令，从兹伫九迁。
韩偓,过临淮故里,交游昔岁已凋零，第宅今来亦变更。旧庙荒凉时飨绝，诸孙饥冻一官成。五湖竟负他年志，百战空垂异代名。荣盛几何流落久，遣人襟抱薄浮生。
罗隐,雒城作,大卤旌旗出洛滨，此中烟月已埃尘。更无楼阁寻行处，只有山川识野人。早得铸金夸范蠡，旋闻垂钓哭平津。旧游难得时难遇，回首空城百草春。
钱镠,句,须将一片地，付与有心人。黄河信有澄清日，后代应难继此才。传语龙王并水府，钱塘借与筑钱城。
李商隐,春宵自遣,地胜遗尘事，身闲念岁华。晚晴风过竹，深夜月当花。石乱知泉咽，苔荒任径斜。陶然恃琴酒，忘却在山家。
李德裕,思山居一十首·春日独坐思归,壮龄心已尽，孤赏意犹存。岂望图麟阁，惟思卧鹿门。无谋堪适野，何力可拘原。只有容身去，幽山自灌园。
王偃,相和歌辞·明妃曲,北望单于日半斜，明君马上泣胡沙。一双泪滴黄河水，应得东流入汉家。
李颀,魏仓曹宅各赋一物得当轩石竹,罗生殊众色，独为表华滋。虽杂蕙兰处，无争桃李时。同人趋府暇，落日后庭期。密叶散红点，灵条惊紫蕤。芳菲看不厌，采摘愿来兹。
陈子昂,题居延古城赠乔十二知之,闻君东山意，宿昔紫芝荣。沧洲今何在，华发旅边城。还汉功既薄，逐胡策未行。徒嗟白日暮，坐对黄云生。桂枝芳欲晚，薏苡谤谁明。无为空自老，含叹负生平。
杜甫,风雨看舟前落花，戏为新句,江上人家桃树枝，春寒细雨出疏篱。影遭碧水潜勾引，风妒红花却倒吹。吹花困癫傍舟楫，水光风力俱相怯。赤憎轻薄遮入怀，珍重分明不来接。湿久飞迟半日高，萦沙惹草细于毛。蜜蜂蝴蝶生情性，偷眼蜻蜓避百劳。
朱湾,咏柏板,赴节心长在，从绳道可观。须知片木用，莫向散材看。空为歌偏苦，仍愁和即难。既能亲掌握，愿得接同欢。
李峤,秋山望月酬李骑曹,愁客坐山隈，怀抱自悠哉。况复高秋夕，明月正裴回。亭亭出迥岫，皎皎映层台。色带银河满，光含玉露开。淡云笼影度，虚晕抱轮回。谷邃凉阴静，山空夜响哀。寒催数雁过，风送一萤来。独轸离居恨，遥想故人杯。
戴叔伦,送嵩律师头陀寺,相传五部学，更有一人成。此日灵山去，何方半座迎。麻衣逢雪暖，草履蹑云轻。若见中林石，应知第四生。
白居易,答友问,大圭廉不割，利剑用不缺。当其斩马时，良玉不如铁。置铁在洪炉，铁消易如雪。良玉同其中，三日烧不热。君疑才与德，咏此知优劣。
罗隐,裴庶子除太仆卿因贺,楚珪班序未为轻，莫惜良途副圣明。宫省旧推皇甫谧，寺曹今得夏侯婴。秩随科第临时贵，官逐簪裾到处清。应笑马安虚巧宦，四回迁转始为卿。
窦巩,襄阳寒食寄宇文籍,烟水初销见万家，东风吹柳万条斜。大堤欲上谁相伴，马踏春泥半是花。
李商隐,北青萝,残阳西入崦，茅屋访孤僧。落叶人何在，寒云路几层。独敲初夜磬，闲倚一枝藤。世界微尘里，吾宁爱与憎。
朱庆馀,省试晦日与同志昆明池泛舟,故人同泛处，远色望中明。静见沙痕露，微思月魄生。周回馀雪在，浩渺暮云平。戏鸟随兰棹，空波荡石鲸。劫灰难问理，岛树偶知名。自省曾追赏，无如此日情。
元稹,天坛上境,野人性僻穷深僻，芸署官闲不似官。万里洞中朝玉帝，九光霞外宿天坛。洪涟浩渺东溟曙，白日低回上境寒。因为南昌检仙籍，马君家世奉还丹。
贯休,三峡闻猿,历历数声猿，寥寥渡白烟。应栖多月树，况是下霜天。万里客危坐，千山境悄然。更深仍不住，使我欲移船。
皮日休,樱桃花,婀娜枝香拂酒壶，向阳疑是不融酥。晚来嵬峨浑如醉，惟有春风独自扶。
庄南杰,相和歌辞·阳春曲,紫锦红囊香满风，金鸾玉轼摇丁冬。沙鸥白羽翦晴碧，野桃红艳烧春空。芳草绵延锁平地，垄蝶双双舞幽翠。凤叫龙吟白日长，落花声底仙娥醉。
孟郊,去妇,君心匣中镜，一破不复全。妾心藕中丝，虽断犹牵连。安知御轮士，今日翻回辕。一女事一夫，安可再移天。君听去鹤言，哀哀七丝弦。
李涉,奉宣慰使鱼十四郎,年才二十众知名，孤鹤仪容彻骨清。口传天语来人世，却逐祥云上玉京。
羊士谔,山阁闻笛,临风玉管吹参差，山坞春深日又迟。李白桃红满城郭，马融闲卧望京师。
司空图,乱后,羽书传栈道，风火隔乡关。病眼那堪泣，伤心不到间。
齐己,将归旧山留别错公,旧峰前昨下来时，白石丛丛间紫薇。章句不堪歌有道，溪山只合退无机。云含暧态晴犹在，鹤养闲神昼不飞。欲去更思过丈室，二年频此揖清晖。
卫万,吴宫怨,君不见吴王宫阁临江起，不见珠帘见江水。晓气晴来双阙间，潮声夜落千门里。句践城中非旧春，姑苏台下起黄尘。只今唯有西江月，曾照吴王宫里人。
杨收,入洞庭望岳阳,飞鸥撒浪三千里，暮草摇风一万畦。黛色浅深山远近，碧烟浓淡树高低。
唐彦谦,罗江驿,数枝高柳带鸣鸦，一树山榴自落花。已是向来多泪眼，短亭回首在天涯。
韩愈,琴曲歌辞·履霜操,父兮儿寒，母兮儿饥。儿罪当笞，逐儿何为。儿在中野，以宿以处。四无人声，谁与儿语。儿寒何衣，儿饥何食。儿行于野，履霜以足。母生众儿，有母怜之。独无母怜，儿宁不悲。
刘言史,观绳伎（潞府李相公席上作）,泰陵遗乐何最珍，彩绳冉冉天仙人。广场寒食风日好，百夫伐鼓锦臂新。银画青绡抹云发，高处绮罗香更切。重肩接立三四层，著屐背行仍应节。两边丸剑渐相迎，侧身交步何轻盈。闪然欲落却收得，万人肉上寒毛生。危机险势无不有，倒挂纤腰学垂柳。下来一一芙蓉姿，粉薄钿稀态转奇。坐中还有沾巾者，曾见先皇初教时。
王翰,相和歌辞·蛾眉怨,君不见宜春苑中九华殿，飞阁连连直如发。白日全含朱鸟窗，流云半入苍龙阙。宫中彩女夜无事，学凤吹箫弄清越。珠帘北卷待凉风，绣户南开向明月。忽闻天子忆蛾眉，宝凤衔花揲两螭。传声走马开金屋，夹路鸣环上玉墀。长乐彤庭宴华寝，三千美人曳光锦。灯前含笑更罗衣，帐里承恩荐瑶枕。不意君心半路回，求仙别作望仙台。仓琅禁闼遥相忆，紫翠岩房昼不开。欲向人间种桃实，先从海底觅蓬莱。蓬莱可求不可上，孤舟缥缈知何往。黄金作盘铜作茎，晴天白露掌中擎。王母嫣然感君意，云车雨旆欲相迎。飞廉观前空怨慕，少君何事须相误。一朝埋没茂陵田，贱妾蛾眉不重顾。宫车晚出向南山，仙卫逶迤去不还。朝晡泣对麒麟树，树下苍苔日渐斑。人生百年夜将半，对酒长歌莫长叹。剩知白日不可思，一死一生何足算。
韦检,梦后自题,白浪漫漫去不回，浮云飞尽日西颓。始皇陵上千年树，银鸭金凫也变灰。
贾岛,游仙,借得孤鹤骑，高近金乌飞。掬河洗老貌，照月生光辉。天中鹤路直，天尽鹤一息。归来不骑鹤，身自有羽翼。若人无仙骨，芝朮徒烦食。
张又新,牡丹,牡丹一朵值千金，将谓从来色最深。今日满栏开似雪，一生辜负看花心。
陆龟蒙,相和歌辞·子夜警歌二首,镂碗传绿酒，雕炉熏紫烟。谁知苦寒调，共作白雪弦。恃爱如欲进，含羞出不前。朱口发艳歌，玉指弄娇弦。
陈九流,赋得春风扇微和,喜见阳和至，遥知橐籥功。迟迟散南阳，袅袅逐东风。暗入芳园里，潜吹草木中。兰荪才有绿，桃杏未成红。已觉寒光尽，还看淑气通。由来荣与悴，今日发应同。
刘长卿,望龙山怀道士许法棱,心惆怅，望龙山。云之际，鸟独还。悬崖绝壁几千丈，绿萝袅袅不可攀。龙山高，谁能践。灵原中，苍翠晚。岚烟瀑水如向人，终日迢迢空在眼。中有一人披霓裳，诵经山顶飧琼浆。空林闲坐独焚香，真官列侍俨成行。朝入青霄礼玉堂，夜扫白云眠石床。桃花洞里居人满，桂树山中住日长，龙山高高遥相望。
皮日休,奉和鲁望渔具十五咏·钓筒,笼籦截数尺，标置能幽绝。从浮笠泽烟，任卧桐江月。丝随碧波漫，饵逐清滩发。好是趁筒时，秋声正清越。
白居易,负春,病来道士教调气，老去山僧劝坐禅。孤负春风杨柳曲，去年断酒到今年。
雍陶,初醒,心中得胜暂抛愁，醉卧京风拂簟秋。半夜觉来新酒醒，一条斜月到床头。
李群玉,送房处士闲游,采药陶贞白，寻山许远游。刀圭藏妙用，岩洞契冥搜。花月三江水，琴尊一叶舟。羡君随野鹤，长揖稻粱愁。
李德裕,题剑门,奇峰百仞悬，清眺出岚烟。迥若戈回日，高疑剑倚天。参差霞壁耸，合沓翠屏连。想是三刀梦，森然在目前。
NA,李处郁语,飧若入咽，百无一全。
齐己,鹭鸶二首,日日沧江去，时时得意归。自能终洁白，何处误翻飞。晚立银塘阔，秋栖玉露微。残阳苇花畔，双下钓鱼矶。雪里曾迷我，笼中旧养君。忽从红蓼岸，飞出白鸥群。影照翘滩浪，翎濡宿岛云。鸳鸿解相忆，天上列纷纷。
李频,夏日过友人檀溪别业,暑天宜野宅，林籁爽泠泠。沙月邀开户，岩风助扫庭。鹭栖依绿筱，鱼跃出清萍。客抱方如醉，因来得暂醒。
王维,和尹谏议史馆山池,云馆接天居，霓裳侍玉除。春池百子外，芳树万年馀。洞有仙人箓，山藏太史书。君恩深汉帝，且莫上空虚。
张蠙,长安春望,明时不敢卧烟霞，又见秦城换物华。残雪未销双凤阙，新春已发五侯家。甘贫只拟长缄酒，忍病犹期强采花。故国别来桑柘尽，十年兵践海西艖。
张泌,送容州中丞赴镇,交趾同星坐，龙泉佩斗文。烧香翠羽帐，看舞郁金裙。鹢首冲泷浪，犀渠拂岭云。莫教铜柱北，只说马将军。
张仲素,寒云轻重色,佳期当可许，托思望云端。鳞影朝犹落，繁阴暮自寒。因风方袅袅，间石已漫漫。隐映看鸿度，霏微觉树攒。凝空多似黛，引素乍如纨。每向愁中览，含毫欲状难。
马戴,旅次夏州,嘶马发相续，行次夏王台。锁郡云阴暮，鸣笳烧色来。霜繁边上宿，鬓改碛中回。怅望胡沙晓，惊蓬朔吹催。
孙逖,和韦兄春日南亭宴兄弟（兄在京）,台阁升高位，园林隔旧乡。忽闻歌棣萼，还比报琼芳。门向宜春近，郊连御宿长。德星常有会，相望在文昌。
李建勋,醉中咏梅花,十月清霜尚未寒，雪英重叠已如抟。还悲独咏东园里，老作南州刺史看。北客见皆惊节气，郡僚痴欲望杯盘。交亲罕至长安远，一醉如泥岂自欢。
李咸用,题陈处士山居,莲绕闲亭柳绕池，蝉吟暮色一枝枝。未逢皇泽搜遗逸，赢得青山避乱离。花圃春风邀客醉，茅檐秋雨对僧棋。樵童牧竖劳相问，岩穴从来出帝师。
许浑,送岭南卢判官罢职归华阴山居,曾事刘琨雁塞空，十年书剑任飘蓬。东堂旧屈移山志，南国新留煮海功。还挂一帆青海上，更开三径碧莲中。关西旧友如相问，已许沧浪伴钓翁。
刘庄物,莺出谷,幸因辞旧谷，从此及芳晨。欲语如调舌，初飞似畏人。风调归影便，日暖吐声频。翔集知无阻，联绵贵有因。喜迁乔木近，宁厌对花新。堪念微禽意，关关也爱春。
元稹,织妇词,织夫何太忙，蚕经三卧行欲老。蚕神女圣早成丝，今年丝税抽征早。早征非是官人恶。去岁官家事戎索。征人战苦束刀疮，主将勋高换罗幕。缫丝织帛犹努力，变缉撩机苦难织。东家头白双女儿，为解挑纹嫁不得。檐前袅袅游丝上，上有蜘蛛巧来往。羡他虫豸解缘天，能向虚空织罗网。
李商隐,奉寄安国大师兼简子蒙,忆奉莲花座，兼闻贝叶经。岩光分蜡屐，涧响入铜瓶。日下徒推鹤，天涯正对萤。鱼山羡曹植，眷属有文星。
雍裕之,江上闻猿,枫岸月斜明，猿啼旅梦惊。愁多肠易断，不待第三声。
白居易,恨词,翠黛眉低敛，红珠泪暗销。从来恨人意，不省似今朝。
崔珏,和人听歌,气吐幽兰出洞房，乐人先问调宫商。声和细管珠才转，曲度沉烟雪更香。公子不随肠万结，离人须落泪千行。巫山唱罢行云过，犹自微尘舞画梁。红脸初分翠黛愁，锦筵歌板拍清秋。一楼春雪和尘落，午夜寒泉带雨流。座上美人心尽死，尊前旅客泪难收。莫辞更送刘郎酒，百斛明珠异日酬。
邹绍先,琴曲歌辞·湘夫人,枫叶下秋渚，二妃愁渡湘。疑山空杳蔼，何处望君王。日落水云里，油油心自伤。
罗隐,大梁从事居汜水（一题作赠卢从事）,前年帝里望行尘，记得仙家第四人。泉暖旧谙龙偃息，露寒初见鹤精神。歌声上榻梁园晚，梦绕残钟汜水春。知有箧中编集在，只应从此是经纶。
皎然,酬秦山人赠别二首,知君高隐占贤星，卷叶时时注佛经。姓被名公题旧里，诗将丽句号新亭。来观新月依清室，欲漱香泉护触瓶。我有主人江太守，如何相伴住禅灵。谁知卧病不妨禅，迹寄诗流性似偏。叶示黄金童子爱，书题青字古人传。时高独鹤来云外，每羡闲花在眼前。对此留君还欲别，应思石de访春泉。
李迥秀,奉和幸安乐公主山庄应制,诘旦重门闻警跸，传言太主奏山林。是日回舆罗万骑，此时欢喜赐千金。鹭羽凤箫参乐曲，荻园竹径接帷阴。手舞足蹈方无已，万年千岁奉薰琴。
李聪,咏dD溪在历阳西一里,泠泠一带清溪水，远派通历阳市。涓涓出自碧湖中，流入楚江烟雾里。
李峤,三月奉教作,银井桐花发，金堂草色齐。韶光爱日宇，淑气满风蹊。蝶影将花乱，虹文向水低。芳春随意晚，佳赏日无暌。
刘宪,奉和七夕宴两仪殿应制,秋吹过双阙，星仙动二灵。更深移月镜，河浅度云輧。殿上呼方朔，人间失武丁。天文兹夜里，光映紫微庭。
张蠙,哭建州李员外,诗名不易出，名出又何为。捷到重科早，官终一郡卑。素风无后嗣，遗迹有生祠。自罢羊公市，溪猿哭旧时。
韩愈,示爽,宣城去京国，里数逾三千。念汝欲别我，解装具盘筵。日昏不能散，起坐相引牵。冬夜岂不长，达旦灯烛然。座中悉亲故，谁肯舍汝眠。念汝将一身，西来曾几年。名科掩众俊，州考居吏前。今从府公召，府公又时贤。时辈千百人，孰不谓汝妍。汝来江南近，里闾故依然。昔日同戏儿，看汝立路边。人生但如此，其实亦可怜。吾老世味薄，因循致留连。强颜班行内，何实非罪愆。才短难自力，惧终莫洗湔。临分不汝诳，有路即归田。
齐己,闻西蟾从弟卜岩居岳西有寄,瀑布见高低，岩开岩壁西。碧云多旧作，红叶几新题。滴沥中疏磬，嵌空半倚梯。仍闻樵子径，不到前溪。
杜甫,覃山人隐居,南极老人自有星，北山移文谁勒铭。征君已去独松菊，哀壑无光留户庭。予见乱离不得已，子知出处必须经。高车驷马带倾覆，怅望秋天虚翠屏。
方干,送睦州侯郎中赴阙,昔著政声闻国外，今留儒术化江东。青云旧路归仙掖，白凤新词入圣聪。弦管未知银烛晓，旌旗已侍锦帆风。郡人难议酬恩德，遍在三年礼遇中。
聂夷中,早发邺北经古城,微月东南明，双牛耕古城。但耕古城地，不知古城名。当昔置此城，岂料今日耕。蔓草已离披，狐兔何纵横。秋云零落散，秋风萧条生。对古良可叹，念今转伤情。古人已冥冥，今人又营营。不知马蹄下，谁家旧台亭。
姚合,将归山,野人惯去山中住，自到城来闷不胜。宫树蝉声多却乐，侯门月色少于灯。饥来唯拟重餐药，归去还应只别僧。闻道旧溪茆屋畔，春风新上数枝藤。
王维,同崔员外秋宵寓直,建礼高秋夜，承明候晓过。九门寒漏彻，万井曙钟多。月迥藏珠斗，云消出绛河。更惭衰朽质，南陌共鸣珂。
司空图,修史亭二首,少年已惯掷年光，时节催驱独不忙。今日无疑亦无病，前程无事扰医王。篱落轻寒整顿新，雪晴步屣会诸邻。自从南至歌风顶，始见人烟外有人。
李洞,龙州送裴秀才,违拜旆旗前，松阴路半千。楼冲高雪会，驿闭乱云眠。榜挂临江省，名题赴宅筵。人求新蜀赋，应贵浣花笺。
雍裕之,宿棣华馆闻雁,不堪旅宿棣花馆，况有离群鸿雁声。一点秋灯残影下，不知寒梦几回惊。
李中,听郑羽人弹琴,仙乡景已清，仙子启琴声。秋月空山寂，淳风一夜生。莎间虫罢响，松顶鹤初惊。因感浮华世，谁怜太古情。
刘长卿,夕次檐石湖，梦洛阳亲故,天涯望不尽，日暮愁独去。万里云海空，孤帆向何处。寄身烟波里，颇得湖山趣。江气和楚云，秋声乱枫树。如何异乡县，日复怀亲故。遥与洛阳人，相逢梦中路。不堪明月里，更值清秋暮。倚棹对沧波，归心共谁语。
灵一,江行寄张舍人,客程终日风尘苦，蓬转还家未有期。林色晓分残雪后，角声寒奏落帆时。月高星使东看远，云破霜鸿北度迟。流荡此心难共说，千峰澄霁隔琼枝。
李中,献中书韩舍人,丹墀朝退后，静院即冥搜。尽日卷帘坐，前峰当槛秋。烹茶留野客，展画看沧洲。见说东林夜，寻常秉烛游。
白居易,听弹古渌水（琴曲名）,闻君古渌水，使我心和平。欲识慢流意，为听疏泛声。西窗竹阴下，竟日有馀清。
庾承宣,赋得冬日可爱,宿雾开天霁，寒郊见初日。林疏照逾远，冰轻影微出。岂假阳和气，暂忘玄冬律。愁抱望自宽，羁情就如失。欣欣事几许，曈曈状非一。倾心倘知期，良愿自兹毕。
杜甫,立秋后题,日月不相饶，节序昨夜隔。玄蝉无停号，秋燕已如客。平生独往愿，惆怅年半百。罢官亦由人，何事拘形役。
韩偓,蹋青,蹋青会散欲归时，金车久立频催上。收裙整髻故迟迟，两点深心各惆怅。
刘禹锡,杏园花下酬乐天见赠,二十馀年作逐臣，归来还见曲江春。游人莫笑白头醉，老醉花间有几人。
张籍,琴曲歌辞·乌夜啼引,秦乌啼哑哑，夜啼长安吏人家。吏人得罪囚在狱，倾家卖产将自赎。少妇起听夜啼乌，知是官家有赦书。下床心喜不重寐，未明上堂贺舅姑。少妇语啼乌，汝啼慎勿虚。借汝庭树作高巢，年年不令伤尔雏。
灵一,丹铅录,滤泉侵月起，扫径避虫行。
韩愈,重云李观疾赠之,夭行失其度，阴气来干阳。重云闭白日，炎燠成寒凉。小人但咨怨，君子惟忧伤。饮食为减少，身体岂宁康。此志诚足贵，惧非职所当。藜羹尚如此，肉食安可尝。穷冬百草死，幽桂乃芬芳。且况天地间，大运自有常。劝君善饮食，鸾凤本高翔。
李贺,仁和里杂叙皇甫湜（湜新尉陆浑）,大人乞马癯乃寒，宗人贷宅荒厥垣。横庭鼠径空土涩，出篱大枣垂朱残。安定美人截黄绶，脱落缨裾瞑朝酒。还家白笔未上头，使我清声落人后。枉辱称知犯君眼，排引才升强縆断。洛风送马入长关，阖扇未开逢猰犬。那知坚都相草草，客枕幽单看春老。归来骨薄面无膏，疫气冲头鬓茎少。欲雕小说干天官，宗孙不调为谁怜。明朝下元复西道，崆峒叙别长如天。
NA,郊庙歌辞·享太庙乐章·恭和,礼周三献，乐阕九成。肃承灵福，悚惕兼盈。
雍裕之,大言,四溟杯渌醑，五岳髻青螺。挥汗曾成雨，画地亦成河。
韩愈,玩月喜张十八员外以王六秘书至（王六，王建也）,前夕虽十五，月长未满规。君来晤我时，风露渺无涯。浮云散白石，天宇开青池。孤质不自惮，中天为君施。玩玩夜遂久，亭亭曙将披。况当今夕圆，又以嘉客随。惜无酒食乐，但用歌嘲为。
陈陶,西川座上听金五云唱歌,蜀王殿上华筵开，五云歌从天上来。满堂罗绮悄无语，喉音止驻云裴回。管弦金石还依转，不随歌出灵和殿。白云飘飖席上闻，贯珠历历声中见。旧样钗篦浅淡衣，元和梳洗青黛眉。低丛小鬓腻pE鬌，碧牙镂掌山参差。曲终暂起更衣过，还向南行座头坐。低眉欲语谢贵侯，檀脸双双泪穿破。自言本是宫中嫔，武皇改号承恩新。中丞御史不足比，水殿一声愁杀人。武皇铸鼎登真箓，嫔御蒙恩免幽辱。茂陵弓剑不得亲，嫁与卑官到西蜀。卑官到官年未周，堂衡禄罢东西游。蜀江水急驻不得，复此萍蓬二十秋。今朝得侍王侯宴，不觉途中妾身贱。愿持卮酒更唱歌，歌是伊州第三遍。唱著右丞征戍词，更闻闺月添相思。如今声韵尚如在，何况宫中年少时。五云处处可怜许，明朝道向褒中去。须臾宴罢各东西，雨散云飞莫知处。
白居易,三谣·朱藤谣,朱藤朱藤，温如红玉，直如朱绳。自我得尔以为杖，大有裨于股肱。前年左选，东南万里。交游别我于国门，亲友送我于浐水。登高山兮车倒轮摧，渡汉水兮马跙蹄开。中途不进，部曲多回。唯此朱藤，实随我来。瘴疠之乡，无人之地。扶卫衰病，驱诃魑魅。吾独一身，赖尔为二。或水或陆，自北徂南。泥黏雪滑，足力不堪。吾本两足，得尔为三。紫霄峰头，黄石岩下。松门石磴，不通舆马。吾与尔披云拨水，环山绕野。二年蹋遍匡庐间，未尝一步而相舍。虽有佳子弟、良友朋，扶危助蹇，不如朱藤。嗟乎，穷既若是，通复何如，吾不以常杖待尔，尔勿以常人望吾。朱藤朱藤，吾虽青云之上、黄泥之下，誓不弃尔于斯须。
张九龄,酬宋使君见诒,陟邻初禀训，献策幸逢时。朝列且云忝，君恩复若兹。庭闱际海曲，轺传荷天慈。顾己欢乌鸟，闻君泣素丝。才明应主召，福善岂神欺。但愿白心在，终然涅不淄。
刘长卿,晚次苦竹馆，却忆干越旧游,匹马风尘色，千峰旦暮时。遥看落日尽，独向远山迟。故驿花临道，荒村竹映篱。谁怜却回首，步步恋南枝。
牟融,游报本寺,山房寂寂荜门开，此日相期社友来。雅兴共寻方外乐，新诗争羡郢中才。茶烟袅袅笼禅榻，竹影萧萧扫径苔。醉后不知明月上，狂歌直到夜深回。了然尘事不相关，锡杖时时独看山。白发任教双鬓改，黄金难买一生闲。不留活计存囊底，赢得诗名满世间。自笑微躯长碌碌，几时来此学无还。
李白,树中草,鸟衔野田草，误入枯桑里。客土植危根，逢春犹不死。草木虽无情，因依尚可生。如何同枝叶，各自有枯荣。
冯延巳,采桑子,小庭雨过春将尽，片片花飞。独折残枝，无语凭阑只自知。玉堂香暖珠帘卷，双燕来归。君约佳期，肯信韶华得几时。马嘶人语春风岸，芳草绵绵。杨柳桥边，落日高楼酒旆悬。旧愁新恨知多少，目断遥天。独立花前，更听笙歌满画船。西风半夜帘栊冷，远梦初归。梦过金扉，花谢窗前夜合枝。昭阳殿里新翻曲，未有人知。偷取笙吹，惊觉寒蛩到晓啼。酒阑睡觉天香暖，绣户慵开。香印成灰，独背寒屏理旧眉。朦胧却向灯前卧，窗月徘徊。晓梦初回，一夜东风绽早梅。小堂深静无人到，满院春风。惆怅墙东，一树樱桃带雨红。愁心似醉兼如病，欲语还慵。日暮疏钟，双燕归栖画阁中。画堂灯暖帘栊卷，禁漏丁丁。雨罢寒生，一夜西窗梦不成。玉娥重起添香印，回倚孤屏。不语含情，水调何人吹笛声。笙歌放散人归去，独宿江楼。月上云收，一半珠帘挂玉钩。起来检点经游地，处处新愁。凭仗东流，将取离心过橘州。昭阳记得神仙侣，独自承恩。水殿灯昏，罗幕轻寒夜正春。如今别馆添萧索，满面啼痕。旧约犹存，忍把金环别与人。微风帘幕清明近，花落春残。尊酒留欢，添尽罗衣怯夜寒。愁颜恰似烧残烛，珠泪阑干。也欲高拌，争奈相逢情万般。画堂昨夜愁无睡，风雨凄凄。林鹊争栖，落尽灯花鸡未啼。年光往事如流水，休说情迷。玉箸双垂，只是金笼鹦鹉知。寒蝉欲报三秋候，寂静幽居。叶落闲阶，月透帘栊远梦回。昭阳旧恨依前在，休说当时。玉笛才吹，满袖猩猩血又垂。洞房深夜笙歌散，帘幕重重。斜月朦胧，雨过残花落地红。昔年无限伤心事，依旧东风。独倚梧桐，闲想闲思到晓钟。花前失却游春侣，极目寻芳。满眼悲凉，纵有笙歌亦断肠。林间戏蝶帘间燕，各自双双。忍更思量，绿树青苔半夕阳。
韦嗣立,上巳日祓禊渭滨应制,乘春祓禊逐风光，扈跸陪銮渭渚傍。还笑当时水滨老，衰年八十待文王。
李商隐,迎寄韩鲁州（瞻同年）,积雨晚骚骚，相思正郁陶。不知人万里，时有燕双高。寇盗缠三辅，莓苔滑百牢。圣朝推卫霍，归日动仙曹。
杜甫,火,楚山经月火，大旱则斯举。旧俗烧蛟龙，惊惶致雷雨。爆嵌魑魅泣，崩冻岚阴昈。罗落沸百泓，根源皆万古。青林一灰烬，云气无处所。入夜殊赫然，新秋照牛女。风吹巨焰作，河棹腾烟柱。势俗焚昆仑，光弥焮洲渚。腥至焦长蛇，声吼缠猛虎。神物已高飞，不见石与土。尔宁要谤讟，凭此近荧侮。薄关长吏忧，甚昧至精主。远迁谁扑灭，将恐及环堵。流汗卧江亭，更深气如缕。
宋之问,早发大庾岭,晨跻大庾险，驿鞍驰复息。雾露昼未开，浩途不可测。嵥起华夷界，信为造化力。歇鞍问徒旅，乡关在西北。出门怨别家，登岭恨辞国。自惟勖忠孝，斯罪懵所得。皇明颇照洗，廷议日纷惑。兄弟远沦居，妻子成异域。羽翮伤已毁，童幼怜未识。踌蹰恋北顾，亭午晞霁色。春暖阴梅花，瘴回阳鸟翼。含沙缘涧聚，吻草依林植。适蛮悲疾首，怀巩泪沾臆。感谢鹓鹭朝，勤修魑魅职。生还倘非远，誓拟酬恩德。
欧阳瑾,横吹曲辞·折杨柳,垂柳拂妆台，葳蕤叶半开。年华枝上见，边思曲中来。嫩色宜新雨，轻花伴落梅。朝朝倦攀折，征戍几时回。
刘禹锡,同白二十二赠王山人,爱名之世忘名客，多事之时无事身。古老相传见来久，岁年虽变貌常新。飞章上达三清路，受箓平交五岳神。笑听咚咚朝暮鼓，只能催得市朝人。
鲍溶,闻国家将行封禅聊抒臣情,云雨由来随六龙，玉泥瑶检不乾封。山知槱柞新烟火，臣望箫韶旧鼓钟。清跸间过素王庙，翠华高映大夫松。旅中病客谙尧曲，身贱何由奏九重。
李群玉,横吹曲辞·骢马（一曰骢马驱）,浮云何权奇，绝足势未知。长嘶青海风，躞蹀振云丝。由来渥洼种，本是苍龙儿。穆满不再活，无人昆阆骑。君识跃峤怯，宁劳耀金羁。青刍与白水，空笑驽骀肥。伯乐傥一见，应惊耳长垂。当思八荒外，逐日向瑶池。
陈标,赠祝元膺》）襄阳乐事经过尽，岘首烟花倒泻空。（《叙旧》）犹疑波底鲛人泪，滴在衣裳半欲零。（《露荷》）春明门外襄阳路，落日秋风送客归。（《送人归襄阳,长把酒杯凭夜月，每将诗思泥春风。
李中,吉水作尉酬高援秀才见赠,佐邑惭无术，敢言贫与清。风骚谁是主，烟月自关情。卷箔当山色，开窗就竹声。怜君惠嘉句，资我欲垂名。
许浑,村舍（一作送从兄归隐蓝溪第三首）,燕雁下秋塘，田家自此忙。移蔬通远水，收果待繁霜。野碓舂粳滑，山厨焙茗香。客来还有酒，随事宿茅堂。
刘禹锡,杂曲歌辞·抛球乐,五彩绣团团，登君玳瑁筵。最宜红烛下，偏称落花前。上客如先起，应须赠一船。春早见花枝，朝朝恨发迟。及看花落后，却忆未开时。幸有抛球乐，一杯君莫辞。
刘得仁,题王处士山居,茅堂入谷远，林暗绝其邻。终日有流水，经年无到人。溪云常欲雨，山洞别开春。自得仙家术，栽松独养真。
高適,送魏八,更沽淇上酒，还泛驿前舟。为惜故人去，复怜嘶马愁。云山行处合，风雨兴中秋。此路无知己，明珠莫暗投。
张乔,送朴充侍御归海东,天涯离二纪，阙下历三朝。涨海虽然阔，归帆不觉遥。惊波时失侣，举火夜相招。来往寻遗事，秦皇有断桥。
李贺,帝子歌,洞庭明月一千里，凉风雁啼天在水。九节菖蒲石上死，湘神弹琴迎帝子。山头老桂吹古香，雌龙怨吟寒水光。沙浦走鱼白石郎，闲取真珠掷龙堂。
徐夤,柳,漠漠金条引线微，年年先翠报春归。解笼飞霭延芳景，不逐乱花飘夕晖。啼鸟噪蝉堪怅望，舞烟摇水自因依。五株名显陶家后，见说辞荣种者稀。
卢仝,秋梦行,客行一夜秋风起，客梦南游渡湘水。湘水泠泠彻底清，二妃怨处无限情。娥皇不语启娇靥，女英目成转心惬。长眉入鬓何连娟，肌肤白玉秀且鲜。裴回共咏东方日，沉吟再理南风弦。声断续，思绵绵，中含幽意两不宣。殷勤纤手惊破梦，中宵寂寞心凄然。心凄然，肠亦绝。寐不寐兮玉枕寒，夜深夜兮霜似雪。镜中不见双翠眉，台前空挂纤纤月。纤纤月，盈复缺，娟娟似眉意难诀。愿此眉兮如此月，千里万里光不灭。
韦应物,四禅精舍登览悲旧，寄朝宗、巨川兄弟,萧散人事忧，迢递古原行。春风日已暄，百草亦复生。跻阁谒金像，攀云造禅扃。新景林际曙，杂花川上明。徂岁方缅邈，陈事尚纵横。温泉有佳气，驰道指京城。携手思故日，山河留恨情。存者邈难见，去者已冥冥。临风一长恸，谁畏行路惊。
徐夤,春末送陈先辈之清源,贫中惟是长年华，每羡君行自叹嗟。归日捧持明月宝，去时期刻刺桐花。春风避酒多游寺，晓骑听鸡早入衙。千乘侯王若相问，飞书与报白云家。
卢象,赠刘蓝田（一作王维诗）,篱中犬迎吠，出屋候柴扉。岁晏输井税，山村人暮归。晚田始家食，馀布成我衣。对此能无事，劳君问是非。
孙光宪,定西番,鸡禄山前游骑，边草白，朔天明，马蹄轻。鹊面弓离短韔，弯来月欲成。一只鸣髇云外，晓鸿惊。帝子枕前秋夜，霜幄冷，月华明，正三更。何处戍楼寒笛，梦残闻一声。遥想汉关万里，泪纵横。
许浑,与郑二秀才同舟东下洛中，亲朋送至景云寺,三十六峰横一川，绿波无路草芊芊。牛羊晚食铺平地，雕鹗晴飞摩远天。洛客尽回临水寺，楚人皆逐下江船。东西未有相逢日，更把繁华共醉眠。
白居易,送王处士,王门岂无酒，侯门岂无肉。主人贵且骄，待客礼不足。望尘而拜者，朝夕走碌碌。王生独拂衣，遐举如云鹄。宁归白云外，饮水卧空谷。不能随众人，敛手低眉目。扣门与我别，酤酒留君宿。好去采薇人，终南山正绿。
白居易,睡觉偶吟,官初罢后归来夜，天欲明前睡觉时。起坐思量更无事，身心安乐复谁知。
陆龟蒙,华阳巾,莲花峰下得佳名，云褐相兼上鹤翎。须是古坛秋霁后，静焚香炷礼寒星。
章孝标,题朱秀城南亭子,朱家亭子象悬匏，阶莹青莎栋剪茆。瘿挂眼开欺鸲鹆，花缘网结妒螵蛸。有时风月输三虎，无壁琴书属四郊。土木欲知精洁处，社天归燕怯安巢。
郑畋,下直早出,诸司人尽马蹄稀，紫帕云竿九钉归。偏觉石台清贵处，榜悬金字射晴晖。
陆希声,阳羡杂咏十九首·石兕台,大河波浪激潼关，青兕胡为伏此山。遥想楚王云梦泽，蜺旌羽盖定空还。
杜甫,覆舟二首,巫峡盘涡晓，黔阳贡物秋。丹砂同陨石，翠羽共沉舟。羁使空斜影，龙居閟积流。篙工幸不溺，俄顷逐轻鸥。竹宫时望拜，桂馆或求仙。姹女临波日，神光照夜年。徒闻斩蛟剑，无复爨犀船。使者随秋色，迢迢独上天。
郑谷,夕阳,夕阳秋更好，敛敛蕙兰中。极浦明残雨，长天急远鸿。僧窗留半榻，渔舸透疏篷。莫恨清光尽，寒蟾即照空。
白居易,听水部吴员外新诗，因赠绝句,朱绂仙郎白雪歌，和人虽少爱人多。明朝说与诗人道，水部如今不姓何。
钱起,送元评事归山居,忆家望云路，东去独依依。水宿随渔火，山行到竹扉。寒花催酒熟，山犬喜人归。遥羡书窗下，千峰出翠微。
宋之问,景龙四年春祠海,肃事祠春溟，宵斋洗蒙虑。鸡鸣见日出，鹭下惊涛鹜。地阔八荒近，天回百川澍。筵端接空曲，目外唯雰雾。暖气物象来，周游晦明互。致牲匪玄享，禋涤期灵煦。的的波际禽，沄沄岛间树。安期今何在，方丈蔑寻路。仙事与世隔，冥搜徒已屡。四明背群山，遗老莫辨处。抚中良自慨，弱龄忝恩遇。三入文史林，两拜神仙署。虽叹出关远，始知临海趣。赏来空自多，理胜孰能喻。留楫竟何待，徙倚忽云暮。
聂夷中,饮酒乐,日月似有事，一夜行一周。草木犹须老，人生得无愁。一饮解百结，再饮破百忧。白发欺贫贱，不入醉人头。我愿东海水，尽向杯中流。安得阮步兵，同入醉乡游。
刘郇伯,句,人生分外愁。
李绅,逾岭峤止荒陬抵高要,天将南北分寒燠，北被羔裘南卉服。寒气凝为戎虏骄，炎蒸结作虫虺毒。周王止化惟荆蛮，汉武凿远通孱颜。南标铜柱限荒徼，五岭从兹穷险艰。衡山截断炎方北，回雁峰南瘴烟黑。万壑奔伤溢作泷，湍飞浪激如绳直。千崖傍耸猿啸悲，丹蛇玄虺潜蜲蛇。泷夫拟楫劈高浪，瞥忽浮沉如电随。岭头刺竹蒙笼密，火拆红蕉焰烧日。岭上泉分南北流，行人照水愁肠骨。阴森石路盘萦纡，雨寒日暖常斯须。瘴云暂卷火山外，苍茫海气穷番禺。鹧鸪猿鸟声相续，椎髻哓呼同戚促。百处谿滩异雨晴，四时雷电迷昏旭。鱼肠雁足望缄封，地远三江岭万重。鱼跃岂通清远峡，雁飞难渡漳江东。云蒸地热无霜霰，桃李冬华匪时变。天际长垂饮涧虹，檐前不去衔泥燕。幸逢雷雨荡妖昏，提挈悲欢出海门。西日眼明看少长，北风身醒辨寒温。贾生谪去因前席，痛哭书成竟何益。物忌忠良表是非，朝驱绛灌为雠敌。明皇圣德异文皇，不使无辜困鬼方。汉日傅臣终委弃，如今衰叟重辉光。高明白日恩深海，齿发虽残壮心在。空愧驽骀异一毛，无令朽骨惭千载。
白居易,喜入新年自咏（时年七十一）,白须如雪五朝臣，又值新正第七旬。老过占他蓝尾酒，病馀收得到头身。销磨岁月成高位，比类时流是幸人。大历年中骑竹马，几人得见会昌春。
白居易,老来生计,老来生计君看取，白日游行夜醉吟。陶令有田唯种黍，邓家无子不留金。人间荣耀因缘浅，林下幽闲气味深。烦虑渐消虚白长，一年心胜一年心。
白居易,自悲,火宅煎熬地，霜松摧折身。因知群动内，易死不过人。
王建,过喜祥山馆,夜过深山算驿程，三回黑地听泉声。自离军马身轻健，得向溪边尽足行。
白居易,赠僧五首·自远禅师（远以无事为佛事）,自出家来长自在，缘身一衲一绳床。令人见即心无事，每一相逢是道场。
郑谷,偶怀寄台院孙端公棨,才拙道仍孤，无何舍钓徒。班虽沾玉笋，香不近金炉。雨露瞻双阙，烟波隔五湖。唯君应见念，曾共伏青蒲。
王镕,哭赵州和尚二首,师离dt水动王侯，心印光潜麈尾收。碧落雾霾松岭月，沧溟浪覆济人舟。一灯乍灭波旬喜，双眼重昏道侣愁。纵是了然云外客，每瞻瓶几泪还流。佛日西倾祖印隳，珠沈丹沼月沈辉。影敷丈室炉烟惨，风起禅堂松韵微。只履乍来留化迹，五天何处又逢归。解空弟子绝悲喜，犹自潸然对雪帏。
刘长卿,赠秦系征君,群公谁让位，五柳独知贫。惆怅青山路，烟霞老此人。
王维,敕借岐王九成宫避暑应教,帝子远辞丹凤阙，天书遥借翠微宫。隔窗云雾生衣上，卷幔山泉入镜中。林下水声喧语笑，岩间树色隐房栊。仙家未必能胜此，何事吹笙向碧空。
贯休,赠轩辕先生,曾亲文景上金銮，语共容城语一般。久向红霞居不出，若非清世见应难。满炉药熟分仙尽，几局棋终看海干。略问先生真甲子，只言弟子是刘安。
储嗣宗,题云阳高少府衙斋,大隐能兼济，轩窗逐胜开。远含云水思，深得栋梁材。吏散山逾静，庭闲鸟自来。更怜幽砌色，秋雨长莓苔。
许棠,闻蝉十二韵,造化生微物，常能应候鸣。初离何处树，又发去年声。未蜕唯愁动，才飞似解惊。闻来邻海徼，恨起过边城。骚屑随风远，悠扬类雪轻。报秋凉渐至，嘶月思偏清。互默疑相答，微摇似欲行。繁音人已厌，朽壳蚁犹争。朝士严冠饰，宫嫔逞鬓名。乱依西日噪，多引北归情。筱露凝潜吸，蛛丝忽迸萦。此时吟立者，不觉万愁生。
李建勋,离阙下日感恩,二年尘冒处中台，喜得南归退不才。即路敢期皇子送，出关犹有御书来。未知天地恩何报，翻对江山思莫开。斜日苇汀凝立处，远波微飏翠如苔。
李群玉,自遣,翻覆升沉百岁中，前途一半已成空。浮生暂寄梦中梦，世事如闻风里风。修竹万竿资阒寂，古书千卷要穷通。一壶浊酒暄和景，谁会陶然失马翁。
栖白,送僧归旧山,谈空与破邪，献寿复荣家。白日得何偈，青天落几花。传灯皆有分，化俗独无涯。却入中峰寺，还知有聚沙。
皇甫冉,送郑员外入茅山居,但见全家去，宁知几日还。白云迎谷口，流水出人间。冠冕情遗世，神仙事满山。其中应有物，岂贵一身闲。
刘禹锡,酬思黯代书见戏（一作酬牛相见寄）,官冷如浆病满身，凌寒不易过天津。少年留取多情兴，请待花时作主人。
温庭筠,相和歌辞·江南曲,妾家白蘋浦，日上芙蓉楫。轧轧摇桨声，移舟入茭叶。溪长茭叶深，作底难相寻。避郎郎不见，鸂鶒自浮沉。拾萍萍无根，采莲莲有子。不作浮萍生，宁作藕花死。岸傍骑马郎，乌帽紫游缰。含愁复含笑，回首问横塘。妾住金陵步，门前朱雀航。流苏持作帐，芙蓉持作梁。出入金犊幰，兄弟侍中郎。前年学歌舞，定得郎相许。连娟眉绕山，依约腰如杵。凤管悲若咽，鸾弦娇欲语。扇薄露红铅，罗轻压金缕。明月西南楼，珠帘玳瑁钩。横波巧能笑，弯蛾不识愁。花开子留树，草长根依土。早闻金沟远，底事归郎许。不学杨白花，朝朝泪如雨。
张保胤,示妓榜子,绿罗裙下标三棒，红粉腮边泪两行。叉手向前咨大使，这回不敢恼儿郎。
杨巨源,和令狐舍人酬峰上人题山栏孤竹,满院冰姿粉箨残，一茎青翠近帘端。离丛自欲亲香火，抱节何妨共岁寒。能让繁声任真籁，解将孤影对芳兰。范云许访西林寺，枝叶须和彩凤看。
卢肇,谪后再书一绝,崆峒道士误烧丹，赤鼠黄牙几许难。坠堕阎浮南斗下，不知何事犯星官。
白居易,登龙尾道南望，忆庐山旧隐,龙尾道边来一望，香炉峰下去无因。青山举眼三千里，白发平头五十人。自笑形骸纡组绶，将何言语掌丝纶。君恩壮健犹难报，况被年年老逼身。
丁泽,良田无晚岁,人功虽未及，地力信非常。不任耕耘早，偏宜黍稷良。无年皆有获，后种亦先芳。膴膴盈千亩，青青保万箱。何须祭田祖，讵要察农祥。况是春三月，和风日又长。
陆龟蒙,杂兴,桃李傍檐楹，无人赏春华。时情重不见，却忆菖蒲花。
李德裕,春暮思平泉杂咏二十首·鸂鶒,清沚双鸂鶒，前年海上雏。今来恋洲屿，思若在江湖。欲起摇荷盖，闲飞溅水珠。不能常泛泛，惟作逐波凫。
胡宿,忆荐福寺牡丹,十日春风隔翠岑，只应繁朵自成阴。樽前可要人颓玉，树底遥知地侧金。花界三千春渺渺，铜槃十二夜沈沈。雕槃分篸何由得，空作西州拥鼻吟。
羊士谔,寄黔府窦中丞,汉臣旌节贵，万里护牂牁。夏月天无暑，秋风水不波。朝衣蟠艾绶，戎幕偃雕戈。满岁归龙阙，良哉伫作歌。
刘禹锡,奉和中书崔舍人八月十五日夜玩月二十韵,暮景中秋爽，阴灵既望圆。浮精离碧海，分照接虞渊。迥见孤轮出，高从倚盖旋。二仪含皎澈，万象共澄鲜。整御当西陆，舒光丽上玄。从星变风雨，顺日助陶甄。远近同时望，晶荧此夜偏。运行调玉烛，洁白应金天。曲沼疑瑶镜，通衢若象筵。逢人尽冰雪，遇景即神仙。引素吞银汉，凝清洗绿烟。皋禽警露下，邻杵思风前。水是还珠浦，山成种玉田。剑沉三尺影，灯罢九枝然。象外形无迹，寰中影有迁。稍当云阙正，未映斗城悬。静对挥宸翰，闲临襞彩笺。境同牛渚上，宿在凤池边。兴掩寻安道，词胜命仲宣。从今纸贵后，不复咏陈篇。
李中,依韵和友人秋夕见寄,夕风庭叶落，谁见此时情。不作关河梦，空闻砧杵声。会须求至理，何必叹无成。好约高僧宿，同看海月生。
刘禹锡,杂曲歌辞·荆州乐二首,渚宫杨柳暗，麦城朝雉飞。可怜踏青伴，乘暖著轻衣。今日好南风，商旅相催发。沙头樯竿上，始见春江阔。
白居易,逢旧,久别偶相逢，俱疑是梦中。即今欢乐事，放醆又成空。
孟浩然,九日怀襄阳,去国似如昨，倏然经杪秋。岘山不可见，风景令人愁。谁采篱下菊，应闲池上楼。宜城多美酒，归与葛强游。
徐氏,和题丹景山至德寺,丹景山头宿梵宫，玉轮金辂驻虚空。军持无水注寒碧，兰若有花开晚红。武士尽排青嶂下，内人皆在讲筵中。我家帝子传王业，积善终期四海同。
王建,元日早朝,大国礼乐备，万邦朝元正。东方色未动，冠剑门已盈。帝居在蓬莱，肃肃钟漏清。将军领羽林，持戟巡宫城。翠华皆宿陈，雪仗罗天兵。庭燎远煌煌，旗上日月明。圣人龙火衣，寝殿开璇扃。龙楼横紫烟，宫女天中行。六蕃倍位次，衣服各异形。举头看玉牌，不识宫殿名。左右雉扇开，蹈舞分满庭。朝服带金玉，珊珊相触声。泰阶备雅乐，九奏鸾凤鸣。裴回庆云中，竽磬寒铮铮。三公再献寿，上帝锡永贞。天明告四方，群后保太平。
崔国辅,中流曲（一作古意）,归时日尚早，更欲向芳洲。渡口水流急，回船不自由。
钱起,送马使君赴郑州,东土忽无事，专城复任贤。喜观班瑞礼，还在偃兵年。膏雨带荥水，归人耕圃田。遥知下车日，万井起新烟。
许彬,游头陀寺上方,高步陟崔嵬，吟闲路惜回。寺从何代有，僧是梵宫来。暮霭连沙积，馀霞逼槛开。更期招静者，长啸上方台。
贯休,赠信安郑道人,貌古似苍鹤，心清如鼎湖。仍闻得新义，便欲注阴符。点化金常有，闲行影渐无。杳兮中便是，应不食菖蒲。
李白,战城南,去年战桑干源，今年战葱河道。洗兵条支海上波，放马天山雪中草。万里长征战，三军尽衰老。匈奴以杀戮为耕作，古来唯见白骨黄沙田。秦家筑城避胡处，汉家还有烽火然。烽火然不息，征战无已时。野战格斗死，败马号鸣向天悲。乌鸢啄人肠，衔飞上挂枯树枝。士卒涂草莽，将军空尔为。乃知兵者是凶器，圣人不得已而用之。
司空曙,赠李端,共忆南浮日，登高望若何。楚田湖草远，江寺海榴多。载酒寻山宿，思人带雪过。东西几回别，此会各蹉跎。
孟浩然,登鹿门山,清晓因兴来，乘流越江岘。沙禽近方识，浦树遥莫辨。渐至鹿门山，山明翠微浅。岩潭多屈曲，舟楫屡回转。昔闻庞德公，采药遂不返。金涧饵芝朮，石床卧苔藓。纷吾感耆旧，结揽事攀践。隐迹今尚存，高风邈已远。白云何时去，丹桂空偃蹇。探讨意未穷，回艇夕阳晚。
耿湋,赠别刘员外长卿,清如寒玉直如丝，世故多虞事莫期。建德津亭人别夜，新安江水月明时。为文易老皆知苦，谪宦无名倍足悲。不学朱云能折槛，空羞献纳在丹墀。
施肩吾,观花后游慈恩寺,世事知难了，应须问苦空。羞将看花眼，来入梵王宫。
白居易,花前叹,前岁花前五十二，今年花前五十五。岁课年功头发知，从霜成雪君看取。几人得老莫自嫌，樊李吴韦尽成土。南州桃李北州梅，且喜年年作花主。花前置酒谁相劝，容坐唱歌满起舞。欲散重拈花细看，争知明日无风雨。
齐己,山中寄凝密大师兄弟,一炉薪尽室空然，万象何妨在眼前。时有兴来还觅句，已无心去即安禅。山门影落秋风树，水国光凝夕照天。借问荀家兄弟内，八龙头角让谁先。
徐铉,和钟大监泛舟同游见示,潮沟横趣北山阿，一月三游未是多。老去交亲难暂舍，闲中滋味更无过。谿桥树映行人渡，村径风飘牧竖歌。孤棹乱流偏有兴，满川晴日弄微波。
王绩,古意六首,幽人在何所，紫岩有仙躅。月下横宝琴，此外将安欲。材抽峄山干，徽点昆丘玉。漆抱蛟龙唇，丝缠凤凰足。前弹广陵罢，后以明光续。百金买一声，千金传一曲。世无钟子期，谁知心所属。竹生大夏溪，苍苍富奇质。绿叶吟风劲，翠茎犯霄密。霜霰封其柯，鹓鸾食其实。宁知轩辕后，更有伶伦出。刀斧俄见寻，根株坐相失。裁为十二管，吹作雄雌律。有用虽自伤，无心复招疾。不如山上草，离离保终吉。宝龟尺二寸，由来宅深水。浮游五湖内，宛转三江里。何不深复深，轻然至溱洧。溱洧源流狭，春秋不濡轨。渔人递往还，网罟相萦藟。一朝失运会，刳肠血流死。丰骨输庙堂，鲜腴藉笾簋。弃置谁怨尤，自我招此否。馀灵寄明卜，复来钦所履。松生北岩下，由来人径绝。布叶捎云烟，插根拥岩穴。自言生得地，独负凌云洁。何时畏斤斧，几度经霜雪。风惊西北枝，雹陨东南节。不知岁月久，稍觉枝干折。藤萝上下碎，枝干纵横裂。行当糜烂尽，坐共灰尘灭。宁关匠石顾，岂为王孙折。盛衰自有时，圣贤未尝屑。寄言悠悠者，无为嗟大耋。桂树何苍苍，秋来花更芳。自言岁寒性，不知露与霜。幽人重其德，徙植临前堂。连拳八九树，偃蹇二三行。枝枝自相纠，叶叶还相当。去来双鸿鹄，栖息两鸳鸯。荣荫诚不厚，斤斧亦勿伤。赤心许君时，此意那可忘。彩凤欲将归，提罗出郊访。罗张大泽已，凤入重云飏。朝栖昆阆木，夕饮蓬壶涨。问凤那远飞，贤君坐相望。凤言荷深德，微禽安足尚。但使雏卵全，无令矰缴放。皇臣力牧举，帝乐箫韶畅。自有来巢时，明年阿阁上。
刘长卿,孙权故城下怀古，兼送友人归建业,雄图争割据，神器终不守。上下武昌城，长江竟何有。古来壮台榭，事往悲陵阜。寥落几家人，犹依数株柳。威灵绝想像，芜没空林薮。野径春草中，郊扉夕阳后。逢君从此去，背楚方东走。烟际指金陵，潮时过湓口。行人已何在，临水徒挥手。惆怅不能归，孤帆没云久。
齐己,送泰禅师归南岳,石龛闲锁白猿边，归去程途半在船。林簇晓霜离水寺，路穿新烧入山泉。已寻岚壁临空尽，却看星辰向地悬。有兴寄题红叶上，不妨收拾别为编。
王言史,广州王园寺伏日即事寄北中亲友,南越逢初伏，东林度一朝。曲池煎畏景，高阁绝微飙。竹簟移先洒，蒲葵破复摇。地偏毛瘴近，山毒火威饶。裛汗絺如濯，亲床枕并烧。堕枝伤翠羽，萎叶惜红蕉。且困流金炽，难成独酌谣。望霖窥润础，思吹候纤条。旅恨生乌浒，乡心系浴桥。谁怜在炎客，一夕壮容销。
白居易,再因公事到骆口驿,今年到时夏云白，去年来时秋树红。两度见山心有愧，皆因王事到山中。
韩偓,春尽,惜春连日醉昏昏，醒后衣裳见酒痕。细水浮花归别涧，断云含雨入孤村。入闲易有芳时恨，地胜难招自古魂。惭愧流莺相厚意，清晨犹为到西园。
白居易,又题一绝,貌随年老欲何如，兴遇春牵尚有馀。遥见人家花便入，不论贵贱与亲疏。
乾康,投谒齐己,隔岸红尘忙似火，当轩青嶂冷如冰。烹茶童子休相问，报道门前是衲僧。
杨敬之,句,霜树鸟栖夜，空街雀报明。碧山相倚暮，归雁一行斜。
储光羲,朝邑蔡主簿期不会二首,下位日趋走，久之宾会疏。空迟偶词赋，所愧比园庐。朝念池上酌，暮逢林下书。方将固封守，暂欲混畋渔。衰柳隐长路，秋云满太虚。遥遥望左右，日入未回车。日入清风至，知君在西偏。车舆既成列，宾仆复能贤。迢递下墟坂，逍遥看井田。苍山起暮雨，极浦浮长烟。服义大如志，交欢数尽年。宁言十馀里，不见空来还。
宋之问,牛女（一作沈佺期诗）,粉席秋期缓，针楼别怨多。奔龙争渡月，飞鹊乱填河。失喜先临镜，含羞未解罗。谁能留夜色，来夕倍还梭。
杜甫,千秋节有感二首（八月二日为明皇千秋节）,自罢千秋节，频伤八月来。先朝常宴会，壮观已尘埃。凤纪编生日，龙池堑劫灰。湘川新涕泪，秦树远楼台。宝镜群臣得，金吾万国回。衢尊不重饮，白首独馀哀。御气云楼敞，含风彩仗高。仙人张内乐，王母献宫桃。罗袜红蕖艳，金羁白雪毛。舞阶衔寿酒，走索背秋毫。圣主他年贵，边心此日劳。桂江流向北，满眼送波涛。
NA,郊庙歌辞·五郊乐章·黑郊迎神,玄英戒序，黑郊临候。掌礼陈彝，司筵执豆。寒氛敛色，冱泉凝漏。乐以迎神，八音斯奏。
李白,感时留别从兄徐王延年、从弟延陵,天籁何参差，噫然大块吹。玄元包橐籥，紫气何逶迤。七叶运皇化，千龄光本支。仙风生指树，大雅歌螽斯。诸王若鸾虬，肃穆列藩维。哲兄锡茅土，圣代罗荣滋。九卿领徐方，七步继陈思。伊昔全盛日，雄豪动京师。冠剑朝凤阙，楼船侍龙池。鼓钟出朱邸，金翠照丹墀。君王一顾盼，选色献蛾眉。列戟十八年，未曾辄迁移。大臣小喑呜，谪窜天南垂。长沙不足舞，贝锦且成诗。佐郡浙江西，病闲绝驱驰。阶轩日苔藓，鸟雀噪檐帷。时乘平肩舆，出入畏人知。北宅聊偃憩，欢愉恤茕嫠。羞言梁苑地，烜赫耀旌旗。兄弟八九人，吴秦各分离。大贤达机兆，岂独虑安危。小子谢麟阁，雁行忝肩随。令弟字延陵，凤毛出天姿。清英神仙骨，芬馥茝兰蕤。梦得春草句，将非惠连谁。深心紫河车，与我特相宜。金膏犹罔象，玉液尚磷缁。伏枕寄宾馆，宛同清漳湄。药物多见馈，珍羞亦兼之。谁道溟渤深，犹言浅恩慈。鸣蝉游子意，促织念归期。骄阳何太赫，海水烁龙龟。百川尽凋枯，舟楫阁中逵。策马摇凉月，通宵出郊圻。泣别目眷眷，伤心步迟迟。愿言保明德，王室伫清夷。掺袂何所道，援毫投此辞。
张说,春雨早雷,东北春风至，飘飘带雨来。拂黄先变柳，点素早惊梅。树蔼悬书阁，烟含作赋台。河鱼未上冻，江蛰已闻雷。美人宵梦著，金屏曙不开。无缘一启齿，空酌万年杯。
李白,杜陵绝句,南登杜陵上，北望五陵间。秋水明落日，流光灭远山。
陆龟蒙,舞曲歌辞·吴俞儿舞歌·剑俞,枝月喉，棹霜脊，北斗离离在寒碧。龙魂清，虎尾白，秋照海心同一色。纛影吒沙干影侧。神豪发直，四睨之人股佶栗，欲定不定定不得。舂牍残，儿且止，狄胡有胆大如山，怖亦死。
崔道融,镜湖雪霁贻方干,天外晓岚和雪望，月中归棹带冰行。相逢半醉吟诗苦，应抵寒猿袅树声。
王仁裕,与诸门生春日会饮繁台赋,柳阴如雾絮成堆，又引门生饮古台。淑景即随风雨去，芳樽宜命管弦开。谩夸列鼎鸣钟贵，宁免朝乌夜兔催。烂醉也须诗一首，不能空放马头回。
郑谷,从叔郎中諴辍自秋曹分符安陆属群盗倡炽流毒…因有寄献,华省称前任，何惭削一麾。沧洲失孤垒，白发出重围。苦节翻多难，空山自喜归。悠悠清汉上，渔者日相依。
许彬,同友人会裴明府县楼,开阁雨吹尘，陶家揖上宾。湖山万叠翠，汀树一行春。景逼归檐燕，歌喧已醉身。登临兴未足，喜有数年因。
杨炯,和酬虢州李司法,唇齿标形胜，关河壮邑居。寒山抵方伯，秋水面鸿胪。君子从游宦，忘情任卷舒。风霜下刀笔，轩盖拥门闾。平野芸黄遍，长洲鸿雁初。菊花宜泛酒，浦叶好裁书。昔我芝兰契，悠然云雨疏。非君重千里，谁肯惠双鱼。
元稹,后湖,荆有泥泞水，在荆之邑郛。郛前水在后，谓之为后湖。环湖十馀里，岁积潢与污。臭腐鱼鳖死，不植菰与蒲。郑公理三载，其理用喣愉。岁稔民四至，隘廛亦隘衢。公乃署其地，为民先矢谟。人人傥自为，我亦不庀徒。下里得闻之，各各相俞俞。提携翁及孙，捧戴妇与姑。壮者负砾石，老亦捽茅刍。斤磨片片雪，椎隐连连珠。朝餐布庭落，夜宿完户枢。邻里近相告，新戚远相呼。鬻者自为鬻，酤者自为酤。鸡犬丰中市，人民岐下都。百年废滞所，一旦奥浩区。我实司水土，得为官事无。人言贱事贵，贵直不贵谀。此实公所小，安用歌袴襦。答云潭及广，以至鄂与吴。万里尽泽国，居人皆垫濡。富者不容盖，贫者不庇躯。得不歌此事，以我为楷模。
李端,送丁少府往唐上,因君灞陵别，故国一回看。共食田文饭，先之梅福官。江风转日暮，山月满潮寒。不得同舟望，淹留岁月阑。
方干,金州客舍,卷箔群峰暮，萧条未掩关。江流嶓冢雨，路入汉家山。落叶欹眠后，孤砧倚望间。此情偏耐醉，难遣酒罍闲。
戴叔伦,过故人陈羽山居,向来携酒共追攀，此日看云独未还。不见山中人半载，依然松下屋三间。峰攒仙境丹霞上，水绕渔矶绿玉湾。却望夏洋怀二妙，满崖霜树晓斑斑。
姚合,题宣义池亭,春入池亭好，风光暖更鲜。寻芳行不困，逐胜坐还迁。细草乱如发，幽禽鸣似弦。苔文翻古篆，石色学秋天。花落能漂酒，萍开解避船。暂来还愈疾，久住合成仙。迸笋支阶起，垂藤压树偏。此生应借看，自计买无钱。
岑参,郊行寄杜位,崷崒空城烟，凄清寒山景。秋风引归梦，昨夜到汝颍。近寺闻钟声，映陂见树影。所思何由见，东北徒引领。
李贺,新夏歌,晓木千笼真蜡彩，落蕊枯香数分在。阴枝秀牙卷缥茸，长风回气扶葱茏。野家麦畦上新垄，长畛裴回桑柘重。刺香满地菖蒲草，雨梁燕语悲身老。三月摇扬入河道，天浓地浓柳梳扫。
陈子良,于塞北春日思归,我家吴会青山远，他乡关塞白云深。为许羁愁长下泪，那堪春色更伤心。惊鸟屡飞恒失侣，落花一去不归林。如何此日嗟迟暮，悲来还作白头吟。
张祜,题王右丞山水障二首,精华在笔端，咫尺匠心难。日月中堂见，江湖满座看。夜凝岚气湿，秋浸壁光寒。料得昔人意，平生诗思残。右丞今已殁，遗画世间稀。咫尺江湖尽，寻常鸥鸟飞。山光全在掌，云气欲生衣。以此常为玩，平生沧海机。
王建,题诜法师院,三年说戒龙宫里，巡礼还来向水行。多爱贫穷人远请，长修破落寺先成。秋天盆底新荷色，夜地房前小竹声。僧院不求诸处好，转经唯有一窗明。
李绅,宿扬州,江横渡阔烟波晚，潮过金陵落叶秋。嘹唳塞鸿经楚泽，浅深红树见扬州。夜桥灯火连星汉，水郭帆樯近斗牛。今日市朝风俗变，不须开口问迷楼。
杜甫,赴青城县出成都，寄陶、王二少尹,老耻妻孥笑，贫嗟出入劳。客情投异县，诗态忆吾曹。东郭沧江合，西山白雪高。文章差底病，回首兴滔滔。
李君何,曲江亭望慈恩寺杏园花发,春晴凭水轩，仙杏发南园。开蕊风初晓，浮香景欲暄。光华临御陌，色相对空门。野雪遥添净，山烟近借繁。地闲分鹿苑，景胜类桃源。况值新晴日，芳枝度彩鸳。
齐己,荆州新秋病起杂题一十五首·病起见图画,病起见图画，云门兴似饶。衲衣棕笠重，嵩岳华山遥。命在斋犹赴，刀闲发尽凋。秋光渐轻健，欲去倚江桥。
李频,八月上峡（一作八月峡口作）,万里巴江水，秋来满峡流。乱山无陆路，行客在孤舟。汹汹滩声急，冥冥树色愁。免为三不吊，已白一生头。
贯休,和毛学士舍人早春,陋巷冬将尽，东风细杂篮。解牵窗梦远，先是涧梅谙。茶癖金铛快，松香玉露含。书斋山帚撅，盘馔药花甘。雅得琴中妙，常挪脸似酣。雪消闻苦蛰，气候似宜蚕。密勿须清甲，朝归绕碧潭。丹心空拱北，新作继周南。竹杖无斑点，纱巾不著簪。大朝名益重，后进力皆覃。至理虽亡一，臣时亦说三。不知门下客，谁上晏婴骖。
张祜,杂曲歌辞·千秋乐,八月平时花萼楼，万方同乐奏千秋。倾城人看长竿出，一伎初成赵解愁。
王建,江南杂体二首,江上风翛翛，竹间湘水流。日夜桂花落，行人去悠悠。复见离别处，虫声阴雨秋。处处江草绿，行人发潇湘。潇湘回雁多，日夜思故乡。春梦不知数，空山兰蕙芳。
白居易,早春西湖闲游怅然兴怀忆与微之同赏…偶成十八韵寄微之,上马复呼宾，湖边景气新。管弦三数事，骑从十馀人。立换登山屐，行携漉酒巾。逢花看当妓，遇草坐为茵。西日笼黄柳，东风荡白蘋。小桥装雁齿，轻浪甃鱼鳞。画舫牵徐转，银船酌慢巡。野情遗世累，醉态任天真。彼此年将老，平生分最亲。高天从所愿，远地得为邻。云树分三驿，烟波限一津。翻嗟寸步隔，却厌尺书频。浙右称雄镇，山阴委重臣。贵垂长紫绶，荣驾大朱轮。出动刀枪队，归生道路尘。雁惊弓易散，鸥怕鼓难驯。百吏瞻相面，千夫捧拥身。自然闲兴少，应负镜湖春。
王晙,祭汾阴乐章·太和,於穆圣皇，六叶重光。太原刻颂，后土疏场。宝鼎呈符，歊云孕祥。礼乐备矣，降福穰穰。
赵嘏,寒食离白沙,莫惊客路已经年，尚有青春一半妍。试上方坦望春野，万条杨柳拂青天。
杜牧,池州废林泉寺,废寺林溪上，颓垣倚乱峰。看栖归树鸟，犹想过山钟。石路寻僧去，此生应不逢。
李德裕,汉州月夕游房太尉西湖,丞相鸣琴地，何年闭玉徽。偶因明月夕，重敞故楼扉。桃柳谿空在，芙蓉客暂依。谁怜济川楫，长与夜舟归。
柳宗元,唐铙歌鼓吹曲十二篇·既克东蛮群臣请图蛮…东蛮第十二,东蛮有谢氏，冠带理海中。自言我异世，虽圣莫能通。王卒如飞翰，鹏鶱骇群龙。轰然自天坠，乃信神武功。系虏君臣人，累累来自东。无思不服从，唐业如山崇。百辟拜稽首，咸愿图形容。如周王会书，永永传无穷。睢盱万状乖，咿嗢九译重。广轮抚四海，浩浩知皇风。歌诗铙鼓闲，以壮我元戎。
于邺,过洛阳城,古来利与名，俱在洛阳城。九陌鼓初起，万车轮已行。周秦时几变，伊洛水犹清。二月中桥路，鸟啼春草生。
灵澈,听莺歌,新莺傍檐晓更悲，孤音清泠啭素枝。口边血出语未尽，岂是怨恨人不知。不食枯桑葚，不衔苦李花。偶然弄枢机，婉转凌烟霞。众雏飞鸣何跼促，自觇游蜂啄枯木。玄猿何事朝夜啼，白鹭长在汀洲宿。黑雕黄鹤岂不高，金笼玉钩伤羽毛。三江七泽去不得，风烟日暮生波涛。飞去来，莫上高城头，莫下空园里。城头鸱乌拾膻腥，空园燕雀争泥滓。愿当结舌含白云，五月六月一声不可闻。
陆龟蒙,和袭美木兰院次韵,苦吟清漏迢迢极，月过花西尚未眠。犹忆故山欹警枕，夜来呜咽似流泉。
戴叔伦,送汶水王明府,何时别故乡，归去佩铜章。亲族移家尽，闾阎百战场。背关馀古木，近塞足风霜。遗老应相贺，知君不下堂。
郑谷,春阴,推琴当酒度春阴，不解谋生只解吟。舞蝶歌莺莫相试，老郎心是老僧心。
周昙,六朝门·又吟,水影星光怪异多，不思修德事干戈。无谋拒谏仍轻敌，国破身擒将奈何。
刘沧,秋日过昭陵,寝庙徒悲剑与冠，翠华龙驭杳漫漫。原分山势入空塞，地匝松阴出晚寒。上界鼎成云缥缈，西陵舞罢泪阑干。那堪独立斜阳里，碧落秋光烟树残。
杜荀鹤,长安冬日,近腊饶风雪，闲房冻坐时。书生教到此，天意转难知。吟苦猿三叫，形枯柏一枝。还应公道在，未忍与山期。
郑谷,长江县经贾岛墓,水绕荒坟县路斜，耕人讶我久咨嗟。重来兼恐无寻处，落日风吹鼓子花。
张九龄,故刑部李尚书荆谷山集会,尝闻继老聃，身退道弥耽。结宇倚青壁，疏泉喷碧潭。苔石随人古，烟花寄酒酣。山光纷向夕，归兴杜城南。
张祜,琴曲歌辞·司马相如琴歌,凤兮凤兮非无凰，山重水阔不可量。梧桐结阴在朝阳，濯羽弱水鸣高翔。
张九龄,答太常靳博士见赠一绝,上苑春先入，中园花尽开。唯馀幽径草，尚待日光催。
齐己,荆门病中雨后书怀寄幕中知己,病根翻作忆山劳，一雨聊堪浣郁陶。心白未能忘水月，眼青独得见秋毫。蝉声晚簇枝枝急，云影晴分片片高。还忆赤松兄弟否，别来应见鹤衣毛。
李山甫,山中答刘书记寓怀,贵门多冠冕，日与荣辱并。山中有独夫，笑傲出衰盛。正直任天真，鬼神亦相敬。之子贲丘园，户牖松萝映。骨将槁木齐，心同止水净。笔头指金波，座上横玉柄。芙蓉出秋渚，绣段流清咏。高古不称时，沈默岂相竞。穷搜万籁息，危坐千峰静。林僧继嘉唱，风前亦为幸。
元稹,酬乐天得微之诗知通州事因成四首,茅檐屋舍竹篱州，虎怕偏蹄蛇两头。暗蛊有时迷酒影，浮尘向日似波流。沙含水弩多伤骨，田仰畬刀少用牛。知得共君相见否，近来魂梦转悠悠。平地才应一顷馀，阁栏都大似巢居。入衙官吏声疑鸟，下峡舟船腹似鱼。市井无钱论尺丈，田畴付火罢耘锄。此中愁杀须甘分，惟惜平生旧著书。哭鸟昼飞人少见，伥魂夜啸虎行多。满身沙虱无防处，独脚山魈不奈何。甘受鬼神侵骨髓，常忧岐路处风波。南歌未有东西分，敢唱沦浪一字歌。荒芜满院不能锄，甑有尘埃圃乏蔬。定觉身将囚一种，未知生共死何如。饥摇困尾丧家狗，热暴枯鳞失水鱼。苦境万般君莫问，自怜方寸本来虚。
刘禹锡,答乐天临都驿见赠,北固山边波浪，东都城里风尘。世事不同心事，新人何似故人。
皮日休,秋晚留题鲁望郊居二首,竹树冷濩落，入门神已清。寒蛩傍枕响，秋菜上墙生。黄犬病仍吠，白驴饥不鸣。唯将一杯酒，尽日慰刘桢。冷卧空斋内，馀酲夕未消。秋花如有恨，寒蝶似无憀。檐上落斗雀，篱根生晚潮。若轮羁旅事，犹自胜皋桥。
刘长卿,故女道士婉仪太原郭氏挽歌词,作范宫闱睦，归真道艺超。驭风仙路远，背日帝宫遥。鸾殿空留处，霓裳已罢朝。淮王哀不尽，松柏但萧萧。宫禁恩长隔，神仙道已分。人间惊早露，天上失朝云。逝水年无限，佳城日易曛。箫声将薤曲，哀断不堪闻。
NA,郊庙歌辞·汉宗庙乐舞辞·武德舞,明明我祖，天集休明。神母夜哭，彤云昼兴。笾豆有践，管籥斯登。孝孙致告，神其降灵。
皮日休,茶中杂咏·煮茶,香泉一合乳，煎作连珠沸。时看蟹目溅，乍见鱼鳞起。声疑松带雨，饽恐生烟翠。尚把沥中山，必无千日醉。
沈佺期,入少密溪,云峰苔壁绕溪斜，江路香风夹岸花。树密不言通鸟道，鸡鸣始觉有人家。人家更在深岩口，涧水周流宅前后。游鱼瞥瞥双钓童，伐木丁丁一樵叟。自言避喧非避秦，薜衣耕凿帝尧人。相留且待鸡黍熟，夕卧深山萝月春。
李逢吉,酬致政杨祭酒见寄,初还相印罢戎旃，获守皇居在紫烟。妄比酂侯功蔑尔，每怀疏傅意悠然。应将半俸沾闾里，料入中条访洞天。十载别离那可道，倍令惊喜见来篇。
张修之,长门怨（一作张循之诗）,长门落景尽，洞房秋月明。玉阶草露积，金屋网尘生。妾妒今应改，君恩昔未平。寄语临邛客，何时作赋成。
陶翰,送金卿归新罗,奉义朝中国，殊恩及远臣。乡心遥渡海，客路再经春。落日谁同望，孤舟独可亲。拂波衔木鸟，偶宿泣珠人。礼乐夷风变，衣冠汉制新。青云已干吕，知汝重来宾。
皇甫冉,酬权器,南望江南满山雪，此情惆怅将谁说。徒随群吏不曾闲，顾与诸生为久别。闻君静坐转耽书，种树葺茅还旧居。终日白云应自足，明年芳草又何如。人生有怀若不展，出入公门犹未免。回舟朝夕待春风，先报华阳洞深浅。
司马扎,近别,咫尺不相见，便同天一涯。何必隔关山，乃言伤别离。君心与我心，脉脉无由知。谁堪近别苦，远别犹有期。
韩翃,送客知鄂州,江口千家带楚云，江花乱点雪纷纷。春风落日谁相见，青翰舟中有鄂君。
白居易,啄木曲,莫买宝剪刀，虚费千金直。我有心中愁，知君剪不得。莫磨解结锥，徒劳人气力。我有肠中结，知君解不得。莫染红丝线，徒夸好颜色。我有双泪珠，知君穿不得。莫近红炉火，炎气徒相逼。我有两鬓霜，知君销不得。刀不能剪心愁，锥不能解肠结。线不能穿泪珠，火不能销鬓雪。不如饮此神圣杯，万念千忧一时歇。
韩偓,金陵（杂言）,风雨萧萧，石头城下木兰桡。烟月迢迢，金陵渡口去来潮。自古风流皆暗销，才魂妖魂谁与招？彩笺丽句今已矣，罗袜金莲何寂寥。
韩翃,送郢州郎使君,千人插羽迎，知是范宣城。暮雪楚山冷，春江汉水清。红鲜供客饭，翠竹引舟行。一别何时见，相思芳草生。
方干,哭秘书姚少监,寒空此夜落文星，星落文留万古名。入室几人成弟子，为儒是处哭先生。家无谏草逢明代，国有遗篇续正声。晓向平原陈葬礼，悲风吹雨湿铭旌。
李端,与萧远上人游少华山寄皇甫侍御,寻危兼采药，渡水又登山。独与高僧去，逍遥落日间。渐看闾里远，自觉性情闲。回首知音在，因令怅望还。
王沈,婕妤怨,长信梨花暗欲栖，应门上钥草萋萋。春风吹花乱扑户，班绝车声不至啼。
赵嘏,婺州宴上留别（一作婺州宴留上萧员外）,双溪楼影向云横，歌舞高台晚更清。独自下楼骑瘦马，摇鞭重入乱蝉声。
李世民,秋日斅庾信体,岭衔宵月桂，珠穿晓露丛。蝉啼觉树冷，萤火不温风。花生圆菊蕊，荷尽戏鱼通。晨浦鸣飞雁，夕渚集栖鸿。飒飒高天吹，氛澄下炽空。
权德舆,杂言同用离骚体送张评事襄阳觐省,黯离堂兮日晚，俨壶觞兮送远。远水霁兮微明，杜蘅秀兮白芷生。波泫泫兮烟幂幂，凝暮色于空碧。纷离念兮随君，溯九江兮经七泽。君之去兮不可留，五彩裳兮木兰舟。
布燮,听妓洞云歌,嵇叔夜，鼓琴饮酒无闲暇。若使当时闻此歌，抛掷广陵都不藉。刘伯伦，虚生浪死过青春。一饮一硕犹自醉，无人为尔卜深尘。
NA,郊庙歌辞·仪坤庙乐章·送神,玉帛仪大，金丝奏广。灵应有孚，冥征不爽。降彼休福，歆兹禋享。送乐有章，神麾其上。
李商隐,白云夫旧居,平生误识白云夫，再到仙檐忆酒垆。墙外万株人绝迹，夕阳惟照欲栖乌。
陆龟蒙,夜泊咏栖鸿,可怜霜月暂相依，莫向衡阳趁逐飞。同是江南寒夜客，羽毛单薄稻粱微。
王濯,清明日赐百僚新火,御火传香殿，华光及侍臣。星流中使马，烛耀九衢人。转影连金屋，分辉丽锦茵。焰迎红蕊发，烟染绿条春。助律和风早，添炉暖气新。谁怜一寒士，犹望照东邻。
韦应物,酬郑户曹骊山感怀,苍山何郁盘，飞阁凌上清。先帝昔好道，下元朝百灵。白云已萧条，麋鹿但纵横。泉水今尚暖，旧林亦青青。我念绮襦岁，扈从当太平。小臣职前驱，驰道出灞亭。翻翻日月旗，殷殷鼙鼓声。万马自腾骧，八骏按辔行。日出烟峤绿，氛氲丽层甍。登临起遐想，沐浴欢圣情。朝燕咏无事，时丰贺国祯。日和弦管音，下使万室听。海内凑朝贡，贤愚共欢荣。合沓车马喧，西闻长安城。事往世如寄，感深迹所经。申章报兰藻，一望双涕零。
元稹,舞腰,裙裾旋旋手迢迢，不趁音声自趁娇。未必诸郎知曲误，一时偷眼为回腰。
皎然,奉同卢使君幼平游精舍寺,影刹西方在，虚空翠色分。人天霁后见，猿鸟定中闻。真界隐青壁，春山凌白云。今朝石门会，千古仰斯文。
李荣,咏兴善寺佛殿灾,道善何曾善，言兴且不兴。如来烧赤尽，惟有一群僧。
李频,吴门别主人（一作吴门月夜与曹太尉话别）,早晚更看吴苑月，小斋长忆落西窗。不知明夜谁家见，应照离人隔楚江。
刘禹锡,蛮子歌,蛮语钩輈音，蛮衣斑斓布。熏狸掘沙鼠，时节祠盘瓠。忽逢乘马客，恍若惊麏顾。腰斧上高山，意行无旧路。
李中,旅馆秋夕,寥寥山馆里，独坐酒初醒。旧业多年别，秋霖一夜听。砌蛩声渐息，窗烛影犹停。早晚无他事，休如泛水萍。
杜牧,金谷怀古,凄凉遗迹洛川东，浮世荣枯万古同。桃李香消金谷在，绮罗魂断玉楼空。往年人事伤心外，今日风光属梦中。徒想夜泉流客恨，夜泉流恨恨无穷。
李康成,自君之出矣,自君之出矣，弦吹绝无声。思君如百草，撩乱逐春生。
NA,郊庙歌辞·祭神州乐章·迎神,黄舆厚载，赤寰归德。含育九区，保安万国。诚敬无怠，禋祀有则。乐以迎神，其仪不忒。
杜甫,闻斛斯六官未归,故人南郡去，去索作碑钱。本卖文为活，翻令室倒悬。荆扉深蔓草，土锉冷疏烟。老罢休无赖，归来省醉眠。
白居易,仲夏斋居，偶题八韵，寄微之及崔湖州,腥血与荤蔬，停来一月馀。肌肤虽瘦损，方寸任清虚。体适通宵坐，头慵隔日梳。眼前无俗物，身外即僧居。水榭风来远，松廊雨过初。褰帘放巢燕，投食施池鱼。久别闲游伴，频劳问疾书。不知湖与越，吏隐兴何如。
王武陵,秋暮登北楼,秋满空山悲客心，山楼晴望散幽襟。一川红树迎霜老，数曲清溪绕寺深。寒气急催遥塞雁，夕风高送远城砧。三年海上音书绝，乡国萧条惟梦寻。
元稹,喜五兄自泗州至,眼中三十年来泪，一望南云一度垂。惭愧临淮李常侍，远教形影暂相随。
来鹄,鹦鹉,色白还应及雪衣，嘴红毛绿语仍奇。年年锁在金笼里，何似陇山闲处飞。
孟郊,大隐坊·章仇将军良弃功守贫（一作赠章仇兵马使）,饮君江海心，讵能辨浅深。挹君山岳德，谁能齐嶔岑。东海精为月，西岳气凝金。进则万景昼，退则群物阴。我欲荐此言，天门峻沉沉。风飚亦感激，为我飕飗吟。
吴融,简州归降贺京兆公,分栋山前曙色开，三千铁骑简州回。云间堕箭飞书去，风里擎竿露布来。古谓伐谋为上策，今看静胜自中台。功名一似淮西事，只是元臣不姓裴。
王建,赠崔礼驸马,凤凰楼阁连宫树，天子崔郎自爱贫。金埒减添栽药地，玉鞭平与卖书人。家中弦管听常少，分外诗篇看即新。一月一回陪内宴，马蹄犹厌踏香尘。
薛逢,杂曲歌辞·凉州词,昨夜蕃兵报国仇，沙州都护破凉州。黄河九曲今归汉，塞外纵横战血流。
杜甫,折槛行,呜呼房魏不复见，秦王学士时难羡。青衿胄子困泥涂，白马将军若雷电。千载少似朱云人，至今折槛空嶙峋。娄公不语宋公语，尚忆先皇容直臣。
张辞,题壁（人有以炉火药术为事者，辞大哂之，命笔题其壁）,争那金乌何，头上飞不住。红炉漫烧药，玉颜安可驻。今年花发枝，明年叶落树。不如且饮酒，莫管流年度。
张乔,送新罗僧,东来此学禅，多病念佛缘。把锡离岩寺，收经上海船。落帆敲石火，宿岛汲瓶泉。永向扶桑老，知无再少年。
李白,山中与幽人对酌,两人对酌山花开，一杯一杯复一杯。我醉欲眠卿且去，明朝有意抱琴来。
武元衡,桃源行送友,武陵川径入幽遐，中有鸡犬秦人家，家傍流水多桃花。桃花两边种来久，流水一通何时有。垂条落蕊暗春风，夹岸芳菲至山口。岁岁年年能寂寥，林下青苔日为厚。时有仙鸟来衔花，曾无世人此携手。可怜不知若为名，君往从之多所更。古驿荒桥平路尽，崩湍怪石小溪行。相见维舟登览处，红堤绿岸宛然成。多君此去从仙隐，令人晚节悔营营。
萧至忠,荐福寺应制（一作刘宪诗）,地灵传景福，天驾俨钩陈。佳哉藩邸旧，赫矣梵宫新。香塔鱼山下，禅堂雁水滨。珠幡映白日，镜殿写青春。甚欢延故吏，大觉拯生人。幸承歌颂末，长奉属车尘。
窦牟,酬舍弟庠罢举从州辟书,之荆且愿依刘表，折桂终惭见郤诜。舍弟未应丝作鬓，园公不用印随身。
张籍,酬朱庆馀,越女新妆出镜心，自知明艳更沉吟。齐纨未是人间贵，一曲菱歌敌万金。
杜荀鹤,春宫怨（一作周朴诗）,早被婵娟误，欲妆临镜慵。承恩不在貌，教妾若为容。风暖鸟声碎，日高花影重。年年越溪女，相忆采芙蓉。
刘长卿,寻洪尊师不遇,古木无人地，来寻羽客家。道书堆玉案，仙帔叠青霞。鹤老难知岁，梅寒未作花。山中不相见，何处化丹砂。
宋之问,杨将军挽歌,亭寒照苦月，陇暗积愁云。今日山门树，何处有将军。
杨巨源,酬裴舍人见寄,谁道重迁是旧班，自将霄汉比乡关。二妃楼下宜临水，五老祠西好看山。再葺吾庐心已足，每来公府路常闲。诗陪亚相逾三纪，石笥烟霞不共攀。
韦庄,夜景,满庭松桂雨馀天，宋玉秋声韵蜀弦。乌兔不知多事世，星辰长似太平年。谁家一笛吹残暑，何处双砧捣暮烟。欲把伤心问明月，素娥无语泪娟娟。
顾况,宿湖边山寺,群峰过雨涧淙淙，松下扉扃白鹤双。香透经窗笼桧柏，云生梵宇湿幡幢。蒲团僧定风过席，苇岸渔歌月堕江。谁悟此生同寂灭，老禅慧力得心降。
施肩吾,收妆词,斜月胧胧照半床，茕茕孤妾懒收妆。灯前再览青铜镜，枉插金钗十二行。
刘商,送女子,青娥宛宛聚为裳，乌鹊桥成别恨长。惆怅梧桐非旧影，不悲鸿雁暂随阳。
王建,新嫁娘词三首,邻家人未识，床上坐堆堆。郎来傍门户，满口索钱财。锦幛两边横，遮掩侍娘行。遣郎铺簟席，相并拜亲情。三日入厨下，洗手作羹汤。未谙姑食性，先遣小姑尝。
王建,伤韦令孔雀词,可怜孔雀初得时，美人为尔别开池。池边凤凰作伴侣，羌声鹦鹉无言语。雕笼玉架嫌不栖，夜夜思归向南舞。如今憔悴人见恶，万里更求新孔雀。热眠雨水饥拾虫，翠尾盘泥金彩落。多时人养不解飞，海山风黑何处归。
骆宾王,早秋出塞寄东台详正学士,促驾逾三水，长驱望五原。天阶分斗极，地理接楼烦。溪月明关陇，戎云聚塞垣。山川殊物候，风壤异凉暄。戍古秋尘合，沙寒宿雾繁。昔余迷学步，投迹忝词源。兰渚浮延阁，蓬山款禁园。彯缨陪绂冕，载笔偶玙璠。汲冢宁详蠹，秦牢讵辨冤。一朝从篚服，千里骛轻轩。乡梦随魂断，边声入听喧。南图终铩翮，北上遽催辕。吊影惭连茹，浮生倦触藩。数奇何以托，桃李自无言。
齐己,早莺,何处经年閟好音，暖风催出啭乔林。羽毛新刷陶潜菊，喉舌初调叔夜琴。藏雨并栖红杏密，避人双入绿杨深。晓来枝上千般语，应共桃花说旧心。
陆龟蒙,独夜有怀因作吴体寄袭美,人吟侧景抱冻竹，鹤梦缺月沈枯梧。清涧无波鹿无魄，白云有根虬有须。云虬涧鹿真逸调，刀名锥利非良图。不然快作燕市饮，笑抚肉枅眠酒垆。
黄滔,去扇,城上风生蜡炬寒，锦帷开处露翔鸾。已知秦女升仙态，休把圆轻隔牡丹。
许敬宗,奉和九月九日应制,爽气申时豫，临秋肆武功。太液荣光发，曾城佳气融。紫霄寒暑丽，黄山极望通。讲艺遵先fN，睹德畅宸衷。鹫岭飞夏服，娥魄乱雕弓。汗浃镳流赭，尘生埒散红。饮羽惊开石，中叶遽凋丛。雁殚云路静，乌坠日轮空。九流参广宴，万宇抃恩隆。
施肩吾,仙客归乡词二首,六合八荒游未半，子孙零落暂归来。井边不认捎云树，多是门人在后栽。洞中日月洞中仙，不算离家是几年。出郭始知人代变，又须抛却古时钱。
白居易,盐商妇－恶幸人也,盐商妇，多金帛，不事田农与蚕绩。南北东西不失家，风水为乡船作宅。本是扬州小家女，嫁得西江大商客。绿鬟富去金钗多，皓腕肥来银钏窄。前呼苍头后叱婢，问尔因何得如此。婿作盐商十五年，不属州县属天子。每年盐利入官时，少入官家多入私。官家利薄私家厚，盐铁尚书远不知。何况江头鱼米贱，红脍黄橙香稻饭。饱食浓妆倚柁楼，两朵红腮花欲绽。盐商妇，有幸嫁盐商。终朝美饭食，终岁好衣裳。好衣美食来何处，亦须惭愧桑弘羊。桑弘羊，死已久，不独汉时今亦有。
刘禹锡,和李相公以平泉新墅获方外之名因为诗…兼见寄之什,业继韦平后，家依昆阆间。恩华辞北第，潇洒爱东山。满室图书在，入门松菊闲。垂天虽暂息，一举出人寰。
曹松,水精念珠,等量红缕贯晶荧，尽道匀圆别未胜。凿断玉潭盈尺水，琢成金地两条冰。轮时只恐星侵佛，挂处常疑露滴僧。几度夜深寻不著，琉璃为殿月为灯。
鹿虔扆,虞美人,卷荷香澹浮烟渚，绿嫩擎新雨。琐窗疏透晓风清，象床珍簟冷光轻，水文平。九疑黛色屏斜掩，枕上眉心敛。不堪相望病将成，钿昏檀粉泪纵横，不胜情。
柳宗元,掩役夫张进骸,生死悠悠尔，一气聚散之。偶来纷喜怒，奄忽已复辞。为役孰贱辱，为贵非神奇。一朝纩息定，枯朽无妍媸。生平勤皂枥，剉秣不告疲。既死给槥椟，葬之东山基。奈何值崩湍，荡析临路垂。髐然暴百骸，散乱不复支。从者幸告余，眷之涓然悲。猫虎获迎祭，犬马有盖帷。伫立唁尔魂，岂复识此为。畚锸载埋瘗，沟渎护其危。我心得所安，不谓尔有知。掩骼著春令，兹焉适其时。及物非吾事，聊且顾尔私。
房白,送萧颖士赴东府，得还字,夫子高世迹，时人不可攀。今予亦云幸，谬得承温颜。良策资入幕，遂行从近关。青春灞亭别，此去何时还。
姚合,街西居三首,受得山野性，住城多事违。青山在宅南，回首东西稀。浅浅一井泉，数家同汲之。独我恶水浊，凿井庭之陲。自凿还自饮，亦为众所非。吁嗟世间事，洁身诚难为。日出穷巷喜，温然胜重衣。重衣岂不暖，所暖人不齐。兀兀复行行，不离阶与墀。丈夫非马蹄，安得知路岐。穷贱餐茹薄，兴与养性宜。乃知长生术，豪贵难得之。
李建勋,田家三首,毕岁知无事，兵销复旧丁。竹门桑径狭，春日稻畦青。犬吠隈篱落，鸡飞上碓桯。归田起囗思，蛙叫草冥冥。不识城中路，熙熙乐有年。木槃擎社酒，瓦鼓送神钱。霜落牛归屋，禾收雀满田。遥陂过秋水，闲阁钓鱼船。长爱田家事，时时欲一过。垣篱皆树槿，厅院亦堆禾。病果因风落，寒蔬向日多。遥闻数声笛，牛晚下前坡。
齐己,早秋雨后晚望,暑气时将薄，虫声夜转稠。江湖经一雨，日月换新秋。有景堪援笔，何人未上楼。欲承凉冷兴，西向碧嵩游。
李群玉,石头城,伯业随流水，寒芜上古城。长空横海色，断岸落潮声。八极悲扶拄，五湖来止倾。东南天子气，扫地入函京。
许浑,正元（一作元日，一作元正）,高揭鸡竿辟帝阍，祥风微暖瑞云屯。千官共削奸臣迹，万国初衔圣主恩。宫殿雪华齐紫阁，关河春色到青门。华夷一轨人方泰，莫学论兵误至尊。
韩偓,避地,西山爽气生襟袖，南浦离愁入梦魂。人泊孤舟青草岸，鸟鸣高树夕阳村。偷生亦似符天意，未死深疑负国恩。白面儿郎犹巧宦，不知谁与正乾坤。
储嗣宗,送顾陶校书归钱塘,清苦月偏知，南归瘦马迟。橐轻缘换酒，发白为吟诗。水色西陵渡，松声伍相祠。圣朝思直谏，不是挂冠时。
齐己,酬西川楚峦上人卷,玉垒峨嵋秀，岷江锦水清。古人搜不尽，吾子得何精。可信由前习，堪闻正后生。东西五千里，多谢寄无成。
李咸,奉和九日幸临渭亭登高应制得直字,重阳乘令序，四野开晴色。日月数初并，乾坤圣登极。菊黄迎酒泛，松翠凌霜直。游海难为深，负山徒倦力。
蒋吉,汉东道中,九十九冈遥，天寒雪未消。羸童牵瘦马，不敢过危桥。
司空图,咏房太尉》。自注：初琯建亲王分镇天下议，明皇从之，肃宗以是疑琯，受谗废。先是禄山见分镇诏书，附膺叹曰：“吾不得天下矣！”）鼎饫和方济，台阶润欲平。（《纬略》）。夜短猿悲减，风和鹊喜虚。骅骝思故第，鹦鹉失佳人。鲸鲵人海涸，魑魅棘林幽。棋声花院闭，幡影石坛高。地凉清鹤梦，林静肃僧仪。晚妆留拜月，春睡更生香。隔谷见鸡犬，山苗接楚田。人家寒食月，花影午时天。（见图与人论诗，举得意者二十二联，无全什者附记于此）官路好禽声，轩车驻晚程。南楼山最秀，北路邑偏清。（虞乡县楼）多病形容五十三，谁怜借笏趁朝参。（华下乞归，见《摭言》）十年太华无知己，只得虚中两首诗。（王禹偁云：人多以四皓、二疏目图，惟僧虚中赠图诗云：道装汀鹤识，春醉野人扶。言其操履检身，非傲世也。又云：有时看御札，特地挂朝衣。言其尊戴存诚，非邀君也。故图诗云云，言得其意趣）看师逸迹两师宜，高适歌行李白诗。（赠z6光，见《宣和书谱,忍事敌灾星。物望倾心久，凶渠破胆频。
杜甫,入宅三首（大历二年春，甫自西阁迁赤甲）,奔峭背赤甲，断崖当白盐。客居愧迁次，春酒渐多添。花亚欲移竹，鸟窥新卷帘。衰年不敢恨，胜概欲相兼。乱后居难定，春归客未还。水生鱼复浦，云暖麝香山。半顶梳头白，过眉拄杖斑。相看多使者，一一问函关。宋玉归州宅，云通白帝城。吾人淹老病，旅食岂才名。峡口风常急，江流气不平。只应与儿子，飘转任浮生。
元稹,饮致用神麹酒三十韵,七月调神麹，三春酿绿醽。雕镌荆玉盏，烘透内丘瓶。试滴盘心露，疑添案上萤。满尊凝止水，祝地落繁星。翻陋琼浆浊，唯闻石髓馨。冰壶通角簟，金镜彻云屏。雪映烟光薄，霜涵霁色泠。蚌珠悬皎皛，桂魄倒瀴溟。昼洒蝉将饮，宵挥鹤误聆。琉璃惊太白，钟乳讶微青。讵敢辞濡首，并怜可鉴形。行当遣俗累，便得造禅扃。何惮说千日，甘从过百龄。但令长泛蚁，无复恨漂萍。胆壮还增气，机忘反自冥。瓮眠思毕卓，糟籍忆刘伶。仿佛中圣日，希夷夹大庭。眼前须底物，座右任他铭。刮骨都无痛，如泥未拟停。残觞犹漠漠，华烛已荧荧。真性临时见，狂歌半睡听。喧阗争意气，调笑学娉婷。酩酊焉知极，羁离忽暂宁。鸡声催欲曙，蟾影照初醒。咽绝鹃啼竹，萧撩雁去汀。遥城传漏箭，乡寺响风铃。楚泽一为梗，尧阶屡变蓂。醉荒非独此，愁梦几曾经。每耻穷途哭，今那客泪零。感君澄醴酒，不遣渭和泾。
郑锡,邯郸少年行,霞鞍金口骝，豹袖紫貂裘。家住丛台近，门前漳水流。唤人呈楚舞，借客试吴钩。见说秦兵至，甘心赴国仇。
李群玉,湖中古愁三首,凉风西海来，直渡洞庭水。翛翛木叶下，白浪连天起。蘅兰委皓雪，百草一时死。摧残负志人，感叹何穷已。昔我睹云梦，穷秋经汨罗。灵均竟不返，怨气成微波。奠桂开古祠，朦胧入幽萝。落日潇湘上，凄凉吟九歌。南云哭重华，水死悲二女。天边九点黛，白骨迷处所。朦胧波上瑟，清夜降北渚。万古一双魂，飘飘在烟雨。
郑谷,传经院壁画松,危根瘦尽耸孤峰，珍重江僧好笔踪。得向游人多处画，却胜涧底作真松。
钱起,蓝田溪杂咏二十二首·晚归鹭,池上静难厌，云间欲去晚。忽背夕阳飞，乘兴清风远。
李昂2,赋戚夫人楚舞歌,定陶城中是妾家，妾年二八颜如花。闺中歌舞未终曲，天下死人如乱麻。汉王此地因征战，未出帘栊人已荐。风花菡萏落辕门，云雨裴回入行殿。日夕悠悠非旧乡，飘飘处处逐君王。闺门向里通归梦，银烛迎来在战场。相从顾恩不雇己，何异浮萍寄深水。逐战曾迷只轮下，随君几陷重围里。此时平楚复平齐，咸阳宫阙到关西。珠帘夕殿闻钟磬，白日秋天忆鼓鼙。君王纵恣翻成误，吕后由来有深妒。不奈君王容鬓衰，相存相顾能几时。黄泉白骨不可报，雀钗翠羽从此辞。君楚歌兮妾楚舞，脉脉相看两心苦。曲未终兮袂更扬，君流涕兮妾断肠。已见储君归惠帝，徒留爱子付周昌。
NA,裴度语,鸡猪鱼蒜，逢著则吃。生老病死，时至则行。
苏味道,咏井,玲珑映玉槛，澄澈泻银床。流声集孔雀，带影出羵羊。桐落秋蛙散，桃舒春锦芳。帝力终何有，机心庶此忘。
周元范,和白舍人泛湖早发洞庭诗》）石桥路上千峰月，山殿云中半夜钟。（《寄白舍人兼鹤林招隐二长老,路出胥门深浅浪，月残吴苑两三星。
韦应物,城中卧疾，知阎、薛二子屡从邑令饮，因以赠之,车马日萧萧，胡不枉我庐。方来从令饮，卧病独何如。秋风起汉皋，开户望平芜。即此吝音素，焉知中密疏。渴者不思火，寒者不求水。人生羁寓时，去就当如此。犹希心异迹，眷眷存终始。
薛光谦,任阆中下乡检田，登艾萧山北望,观农巡井邑，长望历山川。拥涧开新耨，缘崖指火田。荒村无径陌，古戍有风烟。瓠叶萦篱长，藤花绕架悬。岸高攒树石，水净写云天。回首乡关路，行歌犹喟然。
王维,汉江临泛,楚塞三湘接，荆门九派通。江流天地外，山色有无中。郡邑浮前浦，波澜动远空。襄阳好风日，留醉与山翁。
杜甫,元日示宗武,汝啼吾手战，吾笑汝身长。处处逢正月，迢迢滞远方。飘零还柏酒，衰病只藜床。训喻青衿子，名惭白首郎。赋诗犹落笔，献寿更称觞。不见江东弟，高歌泪数行。
护国,伤蔡处士,箧中遗草是琅玕，对此空令洒泪看。三径尚馀行迹在，数萤犹是映书残。晨光不借泉门晓，暝色唯添陇树寒。欲问皇天天更远，有才无命说应难。
刘得仁,陈情上李景让大夫,一被浮名误，旋遭白发侵。裴回恋明主，梦寐在秋岑。遇物唯多感，居常只是吟。待时钳定口，经事压低心。辛苦文场久，因缘戚里深。老迷新道路，贫卖旧园林。晴赏行闻水，宵棋坐见参。龟留闲去问，僧约偶来寻。望喜潜凭鹊，娱情愿有琴。此生如遂意，誓死报知音。上德怜孤直，唯公拔陆沉。丘山恩忽被，蝼蚁力难任。作鉴明同日，听言重若金。从兹更无限，翘足俟为霖。
刘长卿,题灵祐和尚故居,叹逝翻悲有此身，禅房寂寞见流尘。多时行径空秋草，几日浮生哭故人。风竹自吟遥入磬，雨花随泪共沾巾。残经窗下依然在，忆得山中问许询。
窦常,和裴端公枢芜城秋夕简远近亲知,岁积登朝恋，秋加陋巷贫。宿酲因夜歇，佳句得愁新。尽日凭幽几，何时上软轮。汉廷风宪在，应念匪躬人。
孟郊,湖州取解述情,霅水徒清深，照影不照心。白鹤未轻举，众鸟争浮沉。因兹挂帆去，遂作归山吟。
白居易,夜闻筝中弹潇湘送神曲感旧,缥缈巫山女，归来七八年。殷勤湘水曲，留在十三弦。苦调吟还出，深情咽不传。万重云水思，今夜月明前。
刘昚虚,寻东溪还湖中作,出山更回首，日暮清溪深。东岭新别处，数猿叫空林。昔游有初迹，此路还独寻。幽兴方在往，归怀复为今。云峰劳前意，湖水成远心。望望已超越，坐鸣舟中琴。
独孤实,奉陪武相公西亭夜宴陆郎中,仙郎膺上才，夜宴接三台。烛引银河转，花连锦帐开。静看歌扇举，不觉舞腰回。寥落东方曙，无辞尽玉杯。
贯休,寄宋使君,寺倚乌龙腹，窗中见碧棱。空廊人画祖，古殿鹤窥灯。风吼深松雪，炉寒一鼎冰。唯应谢内史，知此道心澄。
齐己,谢武陵徐巡官远寄五七字诗集,五字才将七字争，为君聊敢试悬衡。鼎湖菡萏摇金影，蓬岛鸾皇舞翠声。还是灵龟巢得稳，要须仙子驾方行。两边珍重遥相惠，何夕灯前尽此情。
骆宾王,西行别东台详正学士,意气坐相亲，关河别故人。客似秦川上，歌疑易水滨。塞荒行辨玉，台远尚名轮。泄井怀边将，寻源重汉臣。上苑梅花早，御沟杨柳新。只应持此曲，别作边城春。
齐己,寄南徐刘员外二首,竟陵兵革际，归复旧园林。早岁为官苦，常闻说此心。海边山夜上，城外寺秋寻。应讶嵩峰约，蹉跎直到今。昼公评众制，姚监选诸文。风雅谁收我，编联独有君。馀生终此道，万事尽浮云。争得重携手，探幽楚水濆。
陆龟蒙,奉和袭美添渔具五篇·渔庵,结茅次烟水，用以资啸傲。岂谓钓家流，忽同禅室号。闲凭山叟占，晚有溪禽嫪。华屋莫相非，各随吾所好。
石贯,和主司王起（一作和主司酬周侍郎）,重德由来为国生，五朝清显冠公卿。风波久伫济川楫，羽翼三迁出谷莺。绛帐青衿同日贵，春兰秋菊异时荣。孔门弟子皆贤哲，谁料穷儒忝一名。
白居易,大林寺桃花,人间四月芳菲尽，山寺桃花始盛开。长恨春归无觅处，不知转入此中来。
皎然,答孟秀才,羸疾依小院，空闲趣自深。蹑苔怜静色，扫树共芳阴。物外好风至，意中佳客寻。虚名谁欲累，世事我无心。投赠荷君芷，馨香满幽襟。
杜甫,奉寄高常侍（一作寄高三十五大夫）,汶上相逢年颇多，飞腾无那故人何。总戎楚蜀应全未，方驾曹刘不啻过。今日朝廷须汲黯，中原将帅忆廉颇。天涯春色催迟暮，别泪遥添锦水波。
于武陵,王将军宅夜听歌,朱槛满明月，美人歌落梅。忽惊尘起处，疑有凤飞来。一曲听初彻，几年愁暂开。东南正云雨，不得见阳台。
崔国辅,对酒吟,行行日将夕，荒村古冢无人迹。蒙笼荆棘一鸟吟，屡唱提壶沽酒吃。古人不达酒不足，遗恨精灵传此曲。寄言世上诸少年，平生且尽杯中醁。
无名氏,红蔷薇（一作庄南杰诗）,九天碎霞明泽国，造化工夫潜剪刻。浅碧眉长约细枝，深红刺短钩春色。晴日当楼晓香歇，锦带盘空欲成结。谢豹声催麦陇秋，春风吹落猩猩血。
贾岛,寄钱庶子,曲江春水满，北岸掩柴关。只有僧邻舍，全无物映山。树阴终日扫，药债隔年还。犹记听琴夜，寒灯竹屋间。
李白,捣衣篇,闺里佳人年十馀，颦蛾对影恨离居。忽逢江上春归燕，衔得云中尺素书。玉手开缄长叹息，狂夫犹戍交河北。万里交河水北流，愿为双燕泛中洲。君边云拥青丝骑，妾处苔生红粉楼。楼上春风日将歇，谁能揽镜看愁发。晓吹员管随落花，夜捣戎衣向明月。明月高高刻漏长，真珠帘箔掩兰堂。横垂宝幄同心结，半拂琼筵苏合香。琼筵宝幄连枝锦，灯烛荧荧照孤寝。有便凭将金剪刀，为君留下相思枕。摘尽庭兰不见君，红巾拭泪生氤氲，明年若更征边塞，愿作阳台一段云。
牟融,题山房壁,珠林春寂寂，宝地夜沉沉。玄奥凝神久，禅机入妙深。参同大块理，窥测至人心。定处波罗蜜，须从物外寻。
高骈,筇竹杖寄僧,坚轻筇竹杖，一枝有九节。寄与沃洲人，闲步青山月。
鲍溶,暮春戏赠樊宗宪,羌笛胡琴春调长，美人何处乐年芳。野船弄酒鸳鸯醉，官路攀花騕褭狂。应和朝云垂手语，肯嫌夜色断刀光。
许浑,宿水阁,野客从来不解愁，等闲乘月海西头。未知南陌谁家子，夜半吹笙入水楼。
齐己,寄孙辟呈郑谷郎中,衡岳去都忘，清吟恋省郎。淹留才半月，酬唱颇盈箱。雪长松柽格，茶添语话香。因论乐安子，年少老篇章。
韩愈,过南阳,南阳郭门外，桑下麦青青。行子去未已，春鸠鸣不停。秦商邈既远，湖海浩将经。孰忍生以戚，吾其寄馀龄。
王毂,后魏行,力微皇帝谤天嗣，太武凶残人所畏。一朝羖qj飞上天，子孙尽作河鱼饵。
储光羲,献王威仪,入与真主言，有骑天马来。但有华清宫，不用神明台。肃肃长自闲，门静无人开。
元稹,使东川·百牢关（奉使推小吏任敬仲）,嘉陵江上万重山，何事临江一破颜。自笑只缘任敬仲，等闲身度百牢关。
孟郊,浮石亭,曾是风雨力，崔巍漂来时。落星夜皎洁，近榜朝逶迤。翠潋递明灭，清潈泻欹危。况逢蓬岛仙，会合良在兹。
钱珝,客舍寓怀,洒洒滩声晚霁时，客亭风袖半披垂。野云行止谁相待，明月襟怀只自知。无伴偶吟溪上路，有花偷笑腊前枝。牵情景物潜惆怅，忽似伤春远别离。
李玖,喷玉泉冥会诗八首·白衣叟述甘棠馆西楹诗,浮云凄惨日微明，沉痛将军负罪名。白昼叫阍无近戚，缟衣饮气只门生。佳人暗泣填宫泪，厩马连嘶换主声。六合茫茫皆汉土，此身无处哭田横。
张九龄,题画山水障,心累犹不尽，果为物外牵。偶因耳目好，复假丹青妍。尝抱野间意，而迫区中缘。尘事固已矣，秉意终不迁。良工适我愿，妙墨挥岩泉。变化合群有，高深侔自然。置陈北堂上，仿像南山前。静无户庭出，行已兹地偏。萱草忧可树，合欢忿益蠲。所因本微物，况乃凭幽筌。言象会自泯，意色聊自宣。对玩有佳趣，使我心渺绵。
卢纶,送盐铁裴判官入蜀,传诏收方贡，登车著赐衣。榷商蛮客富，税地芋田肥。云白风雷歇，林清洞穴稀。炎凉君莫问，见即在忘归。
NA,王彦章引谚,人死留名，豹死留皮。
元稹,春鸠,春鸠与百舌，音响讵同年。如何一时语，俱得春风怜。犹知化工意，当春不生蝉。免教争叫噪，沸渭桃花前。
储光羲,杂咏五首·石子松,盘石青岩下，松生盘石中。冬春无异色，朝暮有清风。五鬣何人采，西山旧两童。
贯休,秋过钱塘江,巨浸东隅极，山吞大野平。因知吴相恨，不尽海涛声。黑气腾蛟窟，秋云入战城。游人千万里，过此白髭生。
皮日休,公斋四咏·鹤屏,三幅吹空縠，孰写仙禽状。bo耳侧以听，赤精旷如望。引吭看云势，翘足临池样。颇似近蓐席，还如入方丈。尽日空不鸣，穷年但相向。未许子晋乘，难教道林放。貌既合羽仪，骨亦符法相。愿升君子堂，不必思昆阆。
许浑,闻范秀才自蜀游江湖,蜀道下湘渚，客帆应不迷。江分三峡响，山并九华齐。秋泊雁初宿，夜吟猿乍啼。归时慎行李，莫到石城西。
唐彦谦,过三山寺,三山江上寺，宫殿望岧峣。石径侵高树，沙滩半种苗。一僧归晚日，群鹭宿寒潮。遥听风铃语，兴亡话六朝。
王维,送秘书晁监还日本国,积水不可极，安知沧海东。九州何处远，万里若乘空。向国唯看日，归帆但信风。鳌身映天黑，鱼眼射波红。乡树扶桑外，主人孤岛中。别离方异域，音信若为通。
张祜,咏风,摇摇歌扇举，悄悄舞衣轻。引笛秋临塞，吹沙夜绕城。向峰回雁影，出峡送猿声。何似琴中奏，依依别带情。
张乔,送三传赴长城尉（一作送前辈读三传任长城尉）,登科精鲁史，为尉及良时。高论穷诸国，长才并几司。地倾流水疾，山叠过云迟。暇日琴书畔，何人对手棋。
白居易,赠皇甫六张十五李二十三宾客,昨日三川新罢守，今年四皓尽分司。幸陪散秩闲居日，好是登山临水时。家未苦贫常酝酒，身虽衰病尚吟诗。龙门泉石香山月，早晚同游报一期。
许浑,晚自朝台津至韦隐居郊园,秋来凫雁下方塘，系马朝台步夕阳。村径绕山松叶暗，野门临水稻花香。云连海气琴书润，风带潮声枕簟凉。西下磻溪犹万里，可能垂白待文王。
韩翃,题慈仁寺竹院,千峰对古寺，何异到西林。幽磬蝉声下，闲窗竹翠阴。诗人谢客兴，法侣远公心。寂寂炉烟里，香花欲暮深。
崔橹,春晚岳阳言怀二首,烟花零落过清明，异国光阴老客情。云梦夕阳愁里色，洞庭春浪坐来声。天边一与旧山别，江上几看芳草生。独倚阑干意难写，暮笳呜咽调孤城。翠烟如钿柳如环，晴倚南楼独看山。江国草花三月暮，帝城尘梦一年间。虚舟尚叹萦难解，飞鸟空惭倦未还。何以不羁詹父伴，睡烟歌月老潺潺。
裴谞,又判争猫儿状,猫儿不识主，傍家搦老鼠。两家不须争，将来与裴谞。
齐己,中秋十五夜寄人,高河瑟瑟转金盘，喷露吹光逆凭栏。四海鱼龙精魄冷，五山鸾鹤骨毛寒。今宵尽向圆时望，后夜谁当缺处看。何事清光与蟾兔，却教才小少留难。
刘禹锡,咏史二首,骠骑非无势，少卿终不去。世道剧颓波，我心如砥柱。贾生明王道，卫绾工车戏。同遇汉文时，何人居贵位。
白居易,得潮州杨相公继之书并诗，以此寄之,诗情书意两殷勤，来自天南瘴海滨。初睹银钩还启齿，细吟琼什欲沾巾。凤池隔绝三千里，蜗舍沈冥十五春。唯有新昌故园月，至今分照两乡人。
李损之,都堂试贡士日庆春雪,春雪昼悠扬，飘飞试士场。缀毫疑起草，沾字共成章。匝地如铺练，凝阶似截肪。鹅毛萦树合，柳絮带风狂。息疫方殊庆，丰年已报祥。应知郢上曲，高唱出东堂。
李贺,章和二年中,云萧索，田风拂拂，麦芒如篲黍如粟。关中父老百领襦，关东吏人乏诟租。健犊春耕土膏黑，菖蒲丛丛沿水脉。殷勤为我下田租，百钱携偿丝桐客。游春漫光坞花白，野林散香神降席。拜神得寿献天子，七星贯断姮娥死。
罗隐,相和歌辞·江南曲,江烟湿雨鲛绡软，漠漠远山眉黛浅。水国多愁又有情，夜槽压酒银船满。绷丝采怨凝晓空，吴王台榭春梦中。鸳鸯鸂鶒唤不起，平铺渌水眠东风。西陵路边月悄悄，油壁轻车嫁苏小。
杜光庭,伤时（一作郑遨诗）,帆力劈开沧海浪，马蹄踏破乱山青。浮名浮利过于酒，醉得人心死不醒。
刘禹锡,送惟良上人,高斋洒寒水，是夕山僧至。玄牝无关锁，琼书舍文字。灯明香满室，月午霜凝地。语到不言时，世间人尽睡。
李贺,送韦仁实兄弟入关,送客饮别酒，千觞无赭颜。何物最伤心，马首鸣金镮。野色浩无主，秋明空旷间。坐来壮胆破，断目不能看。行槐引西道，青梢长攒攒。韦郎好兄弟，叠玉生文翰。我在山上舍，一亩蒿硗田。夜雨叫租吏，春声暗交关。谁解念劳劳，苍突唯南山。
NA,郊庙歌辞·禅社首乐章·太和,昭昭有唐，天俾万国。列祖应命，四宗顺则。申锡无疆，宗我同德。曾孙继序，享神配极。
赵良器,郑国夫人挽歌词,淑德延公胄，宜家接帝姻。桂宫男掌仆，兰殿女升嫔。恩泽昭前命，盈虚变此辰。万年今已矣，彤管列何人。
李中,游茅山二首,绿藓深迎步，红霞烂满衣。洞天应不远，鸾鹤向人飞。茅许仙踪在，烟霞一境清。夷希何许叩，松径月空明。
欧阳詹,许州送张中丞出临颍镇,心诵阴符口不言，风驱千骑出辕门。孙吴去后无长策，谁敌留侯直下孙。
岑参,送严黄门拜御史大夫再镇蜀川兼觐省,授钺辞金殿，承恩恋玉墀。登坛汉主用，讲德蜀人思。副相韩安国，黄门向子期。刀州重入梦，剑阁再题词。春草连青绶，晴花间赤旗。山莺朝送酒，江月夜供诗。许国分忧日，荣亲色养时。苍生望已久，来去不应迟。
曹邺,始皇陵下作,千金买鱼灯，泉下照狐兔。行人上陵过，却吊扶苏墓。累累圹中物，多于养生具。若使山可移，应将秦国去。舜殁虽在前，今犹未封树。
罗隐,遁迹,遁迹知安住，沾襟欲奈何。朝廷犹礼乐，郡邑忍干戈。华马凭谁问，胡尘自此多。因思汉明帝，中夜忆廉颇。
元稹,夜坐,雨滞更愁南瘴毒，月明兼喜北风凉。古城楼影横空馆，湿地虫声绕暗廊。萤火乱飞秋已近，星辰早没夜初长。孩提万里何时见，狼藉家书满卧床。
水府君,与郑德璘奇遇诗,物触轻舟心自知，风恬烟静月光微。夜深江上解愁思，拾得红蕖香惹衣。纤手垂钩对水窗，红蕖秋色艳长江。既能解佩投交甫，更有明珠乞一双。湖面狂风且莫吹，浪花初绽月光微。沈潜暗想横波泪，得共鲛人相对垂。洞庭风软荻花秋，新没青娥细浪愁。泪滴白蘋君不见，月明江上有轻鸥。昔日江头菱芡人，蒙君数饮松醪春。活君家室以为报，珍重长沙郑德璘。
骆宾王,送郑少府入辽共赋侠客远从戎,边烽警榆塞，侠客度桑干。柳叶开银镝，桃花照玉鞍。满月临弓影，连星入剑端。不学燕丹客，空歌易水寒。
李峤,月,桂满三五夕，蓂开二八时。清辉飞鹊鉴，新影学蛾眉。皎洁临疏牖，玲珑鉴薄帷。愿言从爱客，清夜幸同嬉。
张籍,相和歌辞·楚妃怨,梧桐叶下黄金井，横架辘轳牵素绠。美人初起天未明，手拂银瓶秋水冷。
武则天,唐大飨拜洛乐章·通和,皇皇灵眷，穆穆神心。暂动凝质，还归积阴。功玄枢纽，理寂高深。衔恩佩德，耸志翘襟。
杜牧,云（一作褚载诗）,尽日看云首不回，无心都大似无才。可怜光彩一片玉，万里晴天何处来。
白居易,咏怀寄皇甫朗之,老大多情足往还，招僧待客夜开关。学调气后衰中健，不用心来闹处闲。养病未能辞薄俸，忘名何必入深山。与君别有相知分，同置身于木雁间。
许浑,夜行次东关逢魏扶东归,南北断蓬飘，长亭酒一瓢。残云归太华，疏雨过中条。树色随关迥，河声入塞遥。劳歌此分首，风急马萧萧。
卢纶,和赵给事白蝇拂歌,华堂多众珍，白拂称殊异。柄裁沈节香袭人，上结为文下垂穗。霜缕霏微莹且柔，虎须乍细龙髯稠。皎然素色不因染，淅尔凉风非为秋。群蝇青苍恣游息，广庖万品无颜色。金屏成点玉成瑕，昼眠宛转空咨嗟。此时满筵看一举，荻花忽旋杨花舞，砉如寒隼惊暮禽，飒若繁埃得轻雨。主人说是故人留，每诫如新比白头。若将挥玩闲临水，愿接波中一白鸥。
徐铉,赠陶使君求梨,昨宵宴罢醉如泥，惟忆张公大谷梨。白玉花繁曾缀处，黄金色嫩乍成时。冷侵肺腑醒偏早，香惹衣襟歇倍迟。今旦中山方酒渴，唯应此物最相宜。
李白,寻雍尊师隐居,群峭碧摩天，逍遥不记年。拨云寻古道，倚石听流泉。花暖青牛卧，松高白鹤眠。语来江色暮，独自下寒烟。
杜审言,岁夜安乐公主满月侍宴应制,戚里生昌胤，天杯宴重臣。画楼初满月，香殿早迎春。睿作尧君宝，孙谋梁国珍。明朝元会日，万寿乐章陈。
李山甫,谒翰林刘学士不遇,梦绕清华宴地深，洞宫横锁晓沈沈。鹏飞碧海终难见，鹤入青霄岂易寻。六尺羁魂迷定止，两行愁血谢知音。平生只耻凌风翼，随得鸣珂上禁林。
薛能,和友人寄怀,从来行乐近来希，蘧瑗知言与我违。自是衰心不如旧，非关四十九年非。
梁氏琼,琴曲歌辞·昭君怨,自古无和亲，贻灾到妾身。胡风嘶去马，汉月吊行轮。衣薄狼山雪，妆成虏塞春。回看父母国，生死毕胡尘。
严维,一公新泉（一作题灵一上人院新泉）,山下新泉出，泠泠北去源。落池才有响，喷石未成痕。独映孤松色，殊分众鸟喧。唯当清夜月，观此启禅门。
李子昂,西戎即叙,悬首藁街中，天兵破犬戎。营收低陇月，旗偃度湟风。肃杀三边劲，萧条万里空。元戎咸服罪，馀孽尽输忠。圣理符轩化，仁恩契禹功。降逾洞庭险，枭拟郅支穷。已散军容捷，还资庙算通。今朝观即叙，非与献獒同。
李颀,赠别穆元林,贰职久辞满，藏名三十年。丹墀策频献，白首官不迁。明主日征士，吏曹何忽贤。空怀济世业，欲棹沧浪船。举酒洛门外，送君春海边。彼乡有令弟，小邑试烹鲜。转浦云壑媚，涉江花岛连。绿芳暗楚水，白鸟飞吴烟。赠赆亦奚贵，流乱期早旋。金闺会通籍，生事岂徒然。
李煜,破阵子（一名十拍子）,四十年来家国，三千里地山河。凤阙龙楼连霄汉，玉树琼枝作烟萝，几曾识干戈。。一旦归为臣虏，沈腰潘鬓销磨。最是苍黄辞庙日，教坊独奏别离歌，垂泪对宫娥。
齐己,闻雁,何处人惊起，飞来过草堂。丹心劳避弋，万里念随阳。影断风天月，声孤荻岸霜。明年趁春去，江上别鸳鸯。
宋之问,渡吴江别王长史,倚棹望兹川，销魂独黯然。乡连江北树，云断日南天。剑别龙初没，书成雁不传。离舟意无限，催渡复催年。
韩偓,春昼,春融艳艳，大醉陶陶。漏添迟日，箭减良宵。藤垂戟户，柳拂河桥。帘幕燕子，池塘伯劳。肤清臂瘦，衫薄香销。楚殿衣窄，南朝髻高。河阳县远，清波地遥。丝缠露泣，各自无憀。
薛能,春日重游平湖,湖上春风发管弦，须临三十此离筵。离人忽有重来日，游女初非旧少年。官职已辜疲瘵望，诗名空被后生传。啼莺莫惜蹉跎恨，闲事听吟一两篇。
钱起,题崔逸人山亭,药径深红藓，山窗满翠微。羡君花下酒，蝴蝶梦中飞。
苏颋,秋社日崇让园宴得新字,鸣爵三农稔，句龙百代神。运昌叨辅弼，时泰喜黎民。树缺池光近，云开日影新。生全应有地，长愿乐交亲。
欧阳炯,杨柳枝,软碧摇烟似送人，映花时把翠蛾嚬。青青自是风流主，慢飒金丝待洛神。
刘驾,送人登第东归,学古既到古，反求鉴者难。见诗未识君，疑生建安前。海畔岂无家，终难成故山。得失虽由命，世途多险艰。我皇追古风，文柄付大贤。此时如为君，果在甲科间。晚达多早贵，举世咸为然。一夕颜却少，虽病心且安。所居似清明，冷灶起新烟。高情懒行乐，花盛仆马前。归程不淹留，指期到田园。香醪四邻熟，霜橘千株繁。肯忆长安夜，论诗风雪寒。
张籍,晚秋闲居,独坐高秋晚，萧条足远思。家贫常畏客，身老转怜儿。万种尽闲事，一生能几时。从来疏懒性，应只有僧知。
杜甫,更题,只应踏初雪，骑马发荆州。直怕巫山雨，真伤白帝秋。群公苍玉佩，天子翠云裘。同舍晨趋侍，胡为淹此留。
方干,思江南,昨日草枯今日青，羁人又动望乡情。夜来有梦登归路，不到桐庐已及明。
韦元旦,奉和人日宴大明宫恩赐彩缕人胜应制,鸾凤旌旗拂晓陈，鱼龙角牴大明辰。青韶既肇人为日，绮胜初成日作人。圣藻凌云裁柏赋，仙歌促宴摘梅春。垂旒一庆宜年酒，朝野俱欢荐寿新。
修睦,睡起作,长空秋雨歇，睡起觉精神。看水看山坐，无名无利身。偈吟诸祖意，茶碾去年春。此外谁相识，孤云到砌频。
李白,巴女词,巴水急如箭，巴船去若飞。十月三千里，郎行几岁归。
武元衡,送陆书还吴,君住包山下，何年入帝乡。成名归旧业，叹别见秋光。橘柚吴洲远，芦花楚水长。我行经此路，京口向云阳。
慈恩院女仙,题寺廊柱,皇子陂头好月明，忘却华筵到晓行。烟收山低翠黛横，折得荷花远恨生。湖水团团夜如镜，碧树红花相掩映。北斗阑干移晓柄，有似佳期常不定。
李白,同族弟金城尉叔卿烛照山水壁画歌,高堂粉壁图蓬瀛，烛前一见沧洲清。洪波汹涌山峥嵘，皎若丹丘隔海望赤城。光中乍喜岚气灭，谓逢山阴晴后雪。回溪碧流寂无喧，又如秦人月下窥花源。了然不觉清心魂，只将叠嶂鸣秋猿。与君对此欢未歇，放歌行吟达明发。却顾海客扬云帆，便欲因之向溟渤。
李隆基,途次陕州,境出三秦外，途分二陕中。山川入虞虢，风俗限西东。树古棠阴在，耕馀让畔空。鸣笳从此去，行见洛阳宫。
郑谷,访姨兄王斌渭口别墅,枯桑河上村，寥落旧田园。少小曾来此，悲凉不可言。访邻多指冢，问路半移原。久歉家僮散，初晴野荠繁。客帆悬极浦，渔网晒危轩。苦涩诗盈箧，荒唐酒满尊。高枝霜果在，幽渚暝禽喧。远霭笼樵响，微烟起烧痕。哀荣孤族分，感激外兄恩。三宿忘归去，圭峰恰对门。
杜甫,聂耒阳以仆阻水书致酒肉疗饥荒江诗得代怀…泊于方田,耒阳驰尺素，见访荒江眇。义士烈女家，风流吾贤绍。昨见狄相孙，许公人伦表。前期翰林后，屈迹县邑小。知我碍湍涛，半旬获浩溔。麾下杀元戎，湖边有飞旐。孤舟增郁郁，僻路殊悄悄。侧惊猿猱捷，仰羡鹳鹤矫。礼过宰肥羊，愁当置清醥。人非西喻蜀，兴在北坑赵。方行郴岸静，未话长沙扰。崔师乞已至，澧卒用矜少。问罪消息真，开颜憩亭沼。
曹松,喜友人归上元别业,一樯千里外，隐者兴宜孤。落日长边海，秋风满故都。掩关苔色老，盘径叶声枯。匡岳来时过，迟回绝顶无。
知玄,五岁咏花,花开满树红，花落万枝空。唯馀一孕在，明日定随风。
白居易,社日关路作,晚景函关路，凉风社日天。青岩新有燕，红树欲无蝉。愁立驿楼上，厌行官堠前。萧条秋兴苦，渐近二毛年。
赵嘏,南池,照影池边多少愁，往来重见此塘秋。芙蓉苑外新经雨，红叶相随何处流。
皎然,九日阻雨简高侍御（时与高公近邻）,江上重云起，何曾裛尘。不能成落帽，翻欲更摧巾。素发闲依枕，黄花暗待人。且应携下价，芒屦就诸邻。
陆龟蒙,樵人十咏·樵谿,山高谿且深，苍苍但群木。抽条欲千尺，众亦疑朴樕。一朝蒙翦伐，万古辞林麓。若遇燎玄穹，微烟出云族。
唐彦谦,长溪秋望,柳短莎长溪水流，雨微烟暝立溪头。寒鸦闪闪前山去，杜曲黄昏独自愁。
韦庄,仆者杨金,半年辛苦葺荒居，不独单寒腹亦虚。努力且为田舍客，他年为尔觅金鱼。
熊孺登,甘子堂陪宴上韦大夫,武陵楼上春长早，甘子堂前花落迟。楚乐怪来声竞起，新歌尽是大夫词。
司空图,诗品二十四则·含蓄,不著一字，尽得风流。语不涉难，已不堪忧。是有真宰，与之沈浮。如渌满酒，花时返秋。悠悠空尘，忽忽海沤。浅深聚散，万取一收。
施肩吾,山中送友人,欲折杨枝别恨生，一重枝上一啼莺。乱山重叠云相掩，君向乱山何处行。
白居易,广府胡尚书频寄诗，因答绝句,尚书清白临南海，虽饮贪泉心不回。唯向诗中得珠玉，时时寄到帝乡来。
刘宪,奉和圣制立春日侍宴内殿出剪彩花应制,上林宫馆好，春光独早知。剪花疑始发，刻燕似新窥。色浓轻雪点，香浅嫩风吹。此日叨陪侍，恩荣得数枝。
白居易,六月三日夜闻蝉,荷香清露坠，柳动好风生。微月初三夜，新蝉第一声。乍闻愁北客，静听忆东京。我有竹林宅，别来蝉再鸣。不知池上月，谁拨小船行。
包何,同阎伯均宿道士观有述,南国佳人去不回，洛阳才子更须媒。绮琴白雪无心弄，罗幌清风到晓开。冉冉修篁依户牖，迢迢列宿映楼台。纵令奔月成仙去，且作行云入梦来。
元稹,夜饮,灯火隔帘明，竹梢风雨声。诗篇随意赠，杯酒越巡行。漫唱江朝曲，闲征药草名。莫辞终夜饮，朝起又营营。
李白,赠任城卢主簿,海鸟知天风，窜身鲁门东。临觞不能饮，矫翼思凌空。钟鼓不为乐，烟霜谁与同。归飞未忍去，流泪谢鸳鸿。
郑谷,题兴善寺,寺在帝城阴，清虚胜二林。藓侵隋画暗，茶助越瓯深。巢鹤和钟唳，诗僧倚锡吟。烟莎后池水，前迹杳难寻。
孟郊,罪松,虽为青松姿，霜风何所宜。二月天下树，绿于青松枝。勿谓贤者喻，勿谓愚者规。伊吕代封爵，夷齐终身饥。彼曲既在斯，我正实在兹。泾流合渭流，清浊各自持。天令设四时，荣衰有常期。荣合随时荣，衰合随时衰。天令既不从，甚不敬天时。松乃不臣木，青青独何为。
齐己,过鹿门作,鹿门埋孟子，岘首载羊公。万古千秋里，青山明月中。政从襄沔绝，诗过洞庭空。尘路谁回眼，松声两处风。
廉氏,怀远,隙尘何微微，朝夕通其辉。人生各有托，君去独不归。青林有蝉响，赤日无鸟飞。裴回东南望，双泪空沾衣。
骆宾王,远使海曲春夜多怀,长啸三春晚，端居百虑盈。未安胡蝶梦，遽切鲁禽情。别岛连寰海，离魂断戍城。流星疑伴使，低月似依营。怀禄宁期达，牵时匪徇名。艰虞行已远，时迹自相惊。
陆龟蒙,和袭美春夕酒醒,几年无事傍江湖，醉倒黄公旧酒垆。觉后不知明月上，满身花影倩人扶。
郑巢,送僧归富春,忆过僧禅处，遥山抱竹门。古房关藓色，秋径扫潮痕。石净闻泉落，沙寒见鹤翻。终当从此望，更与道人言。
徐凝,回施先辈见寄新诗二首,九幽仙子西山卷，读了绦绳系又开。此卷玉清宫里少，曾寻真诰读诗来。紫河车里丹成也，皂荚枝头早晚飞。料得仙宫列仙籍，如君进士出身稀。
NA,郊庙歌辞·祭太社乐章·肃和,后土凝德，神功协契。九域底平，两仪交际。戊期应序，阴墉展币。灵车少留，俯歆樽桂。
刘言史,闻崔倚旅葬,远客那能返故庐，苍梧埋骨痛何如。他时亲戚空相忆，席上同悲一纸书。
刘禹锡,相和歌辞·采菱行,白马湖平秋日光，紫菱如锦彩鸾翔。荡舟游女满中央，采菱不顾马上郎。争多逐胜纷相向，时转兰桡破轻浪。长鬟弱袂动参差，钗影钏文浮荡漾。笑语哇咬顾晚晖，蓼花绿岸扣舷归。归来共到市桥步，野蔓系船萍满衣。家家竹楼临广陌，下有连樯多估客。携觞荐芰夜经过，醉踏大堤相应歌。屈平祠下沅江水，月照寒波白烟起。一曲南音此地闻，长安北望三千里。
温宪,题崇庆寺壁,十口沟隍待一身，半年千里绝音尘。鬓毛如雪心如死，犹作长安下第人。
李商隐,海上,石桥东望海连天，徐福空来不得仙。直遣麻姑与搔背，可能留命待桑田。
李贺,莫愁曲,草生龙坡下，鸦噪城堞头。何人此城里，城角栽石榴。青丝系五马，黄金络双牛。白鱼驾莲船，夜作十里游。归来无人识，暗上沈香楼。罗床倚瑶瑟，残月倾帘钩。今日槿花落，明朝桐树秋。莫负平生意，何名何莫愁。
孟浩然,初下浙江舟中口号,八月观潮罢，三江越海浔。回瞻魏阙路，空复子牟心。
陆畅,游城东王驸马亭,城外无尘水间松，秋天木落见山容。共寻萧史江亭去，一望终南紫阁峰。
崔颢,相和歌辞·相逢行,妾年初二八，家住洛桥头。玉户临驰道，朱门近御沟。使君何假问，夫婿大长秋。女弟新承宠，诸兄近拜侯。春生百子殿，花发五城楼。出入千门里，年年乐未休。
皎然,经仙人渚即沈山下古人沈义白日升仙处,日月人间短，何时此得仙。古山春已尽，遗渚事空传。不见腾云驾，徒临洗药泉。如今成逝水，翻使恨流年。
皮日休,北禅院避暑联句,歊蒸何处避，来入戴颙宅。逍遥脱单绞，放旷抛轻策。爬搔林下风，偃仰涧中石。残蝉烟外响，野鹤沙中迹。到此失烦襟，萧然揖禅伯。藤悬叠霜蜕，桂倚支云锡。清阴竖毛发，爽气舒筋脉。逐幽随竹书，选胜铺苮席。鱼跳上紫芡，蝶化缘青壁。心是玉莲徒，耳为金磬敌。吾宗昔高尚，志在羲皇易。岂独断韦编，几将刓铁擿。天书既屡降，野抱难自适。一入承明庐，盱衡论今昔。流光不容寸，斯道甘枉尺。既起谢儒玄，亦翻商羽翼。封章帷幄遍，梦寐江湖白。摆落函谷尘，高欹华阳帻。诏去云无信，归来鹤相识。半病夺牛公，全慵捕鱼客。少微光一点，落此芒磔索。释子问池塘，门人废幽赜。堪悲东序宝，忽变西方籍。不见步兵诗，空怀康乐屐。高名不可效，胜境徒堪惜。墨沼转疏芜，玄斋逾阒寂。迟迟不可去，凉飔满杉柏。日下洲岛清，烟生苾刍碧。俱怀出尘想，共有吟诗癖。终与净名游，还来雪山觅。
储光羲,贻崔太祝,天都分礼阁，肃肃临清渠。春山照前屏，高槐荫内除。惟贤尚廪禄，弟去兄来居。文雅更骧首，风流信有馀。中年幸从事，乃遇两吹嘘。何以知君子，交情复淡如。
李频,眉州别李使君（一作眉山留献张端公）,回首雪峰前，朱门心杳然。离人自呜咽，流水莫潺湲。毒草通蛮徼，秋林近漏天。一生从此去，五字有谁怜。
韦庄,解维,又解征帆落照中，暮程还过秣陵东。二年辛苦烟波里，赢得风姿似钓翁。
乔琳,绵州越王楼即事,三蜀澄清郡政闲，登楼携酌日跻攀。顿觉胸怀无俗事，回看掌握是人寰。滩声曲折涪州水，云影低衔富乐山。行雁南飞似乡信，忽然西笑向秦关。
陆龟蒙,袭美先辈以龟蒙所献五百言既蒙见和复示荣唱…用伸酬谢,洪范分九畴，转成天下规。河图孕八卦，焕作玄中奇。先开否臧源，次筑经纬基。粤若鲁圣出，正当周德衰。越疆必载质，历国将扶危。诸侯恣崛强，王室方陵迟。歌凤时不偶，获麟心益悲。始嗟吾道穷，竟使空言垂。首赞五十易，又删三百诗。遂令篇籍光，可并日月姿。向非笔削功，未必无瑕疵。迨至夫子没，微言散如枝。所宗既不同，所得亦异宜。名法在深刻，虚玄至希夷。自从战伐来，一派纵横驰。寒谷生艳木，沸潭结流澌。惊奔失壮士，好恶随纤儿。嬴氏并六合，势尊丞相斯。加于挟书律，尽取坑焚之。南勒会稽颂，北恢胡亥阺。犹怀遍巡狩，不暇亲维持。及汉文景后，鸿生方dr摫。簸扬尧舜风，反作三代吹。飘飖四百载，左右为藩篱。邺下曹父子，猎贤甚熊罴。发论若霞驳，裁诗如锦摛。徐王应刘辈，头角咸相衰。或有妙绝赏，或为独步推。或许润色美，或嫌诋诃痴。倏以中利病，且非混醇醨。雅当乎魏文，丽矣哉陈思。不肯少选妄，恐贻后世嗤。吾祖仗才力，革车蒙虎皮。手持一白旄，直向文场麾。轻若脱钳釱，豁如抽扊扅。精钢不足利，騕褭何劳追。大可罩山岳，微堪析毫厘。十体免负赘，百家咸起痿。争入鬼神奥，不容天地私。一篇迈华藻，万古无孑遗。刻鹄尚未已，雕龙奋而为。刘生吐英辩，上下穷高卑。下臻宋与齐，上指轩从羲。岂但标八索，殆将包两仪。人谣洞野老，骚怨明湘累。立本以致诘，驱宏来抵隵。清如朔雪严，缓若春烟羸。或欲开户牖，或将饰缨緌。虽非倚天剑，亦是囊中锥。皆由内史意，致得东莞词。梁元尽索虏，后主终亡隋。哀音但浮脆，岂望分雄雌。吾唐揖让初，陛列森咎夔。作颂媲吉甫，直言过祖伊。明皇践中日，墨客肩参差。岳净秀擢削，海寒光陆离。皆能取穴凤，尽拟乘云螭。迩来二十祀，俊造相追随。余生落其下，亦值文明时。少小不好弄，逡巡奉弓箕。虽然苦贫贱，未省亲嚅ev。秋倚抱风桂，晓烹承露葵。穷年只败袍，积日无晨炊。远访卖药客，闲寻捕鱼师。归来蠹编上，得以含情窥。抗韵吟比雅，覃思念棿摛。因知昭明前，剖石呈清琪。又嗟昭明后，败叶埋芳蕤。纵有月旦评，未能天下知。徒为强貔豹，不免参狐狸。谁蹇行地足，谁抽刺天鬐。谁作河畔草，谁为洞中芝。谁若灵囿鹿，谁犹清庙牺。谁轻如鸿毛，谁密如凝脂。谁比蜀严静，谁方巴賨赀。谁能钓抃鳌，谁能灼神龟。谁背如水火，谁同若埙篪。谁可作梁栋，谁敢驱谷蠡。用此常不快，无人动交铍。空消病里骨，枉白愁中髭。鹿门先生才，大小无不怡。就彼六籍内，说诗直解颐。顾我迷未远，开怀溃其疑。初开凿本源，渐乃疏旁支。邃古派泛滥，皇朝光赫曦。揣摩是非际，一一如襟期。李杜气不易，孟陈节难移。信知君子言，可并神明蓍。枯腐尚求律，膏肓犹谒医。况将太牢味，见啖逋悬饥。今来置家地，正枕吴江湄。饵薄钩不曲，跫然守空坻。嘿坐无影响，唯君款茅茨。抽书乱签帙，酌茗烦瓯dy。或伴补缺砌，或偕诣荒祠。孤筇倚烟蔓，细木横风漪。触雨妨扉屦，临流泥江蓠。既狎野人调，甘为豪士訾。不敢负建鼓，唯忧掉降旗。希君念馀勇，挽袖登文陴。
沈佺期,送韦商州弼,会府应文昌，商山镇国阳。闻君监郡史，暂罢尚书郎。王事嗟相失，人情贵不忘。累年同画省，四海接文场。点翰芳春色，传杯明月光。故交从此去，遥忆紫芝香。
卢仝,题褚遂良孙庭竹,负霜停雪旧根枝，龙笙凤管君莫截。春风一番琴上来，摇碎金尊碧天月。
崔颢,杂曲歌辞·卢姬篇,卢姬小小魏王家，绿鬓红唇桃李花。魏玉绮楼十二重，水精帘箔绣芙蓉。白玉阑干金作柱，楼上朝朝学歌舞。前堂后堂罗袖人，南窗北窗花发春。翠幌珠帘斗弦管，一奏一弹云欲断。君王日晚下朝归，鸣环佩玉生光辉。人生今日得骄贵，谁道卢姬身细微。
李绅,过荆门,荆江水阔烟波转，荆门路绕山葱蒨。帆势侵云灭又明，山程背日昏还见。青青麦陇啼飞鸦，寂寞野径棠梨花。行行驱马万里远，渐入烟岚危栈赊。林中有鸟飞出谷，月上千岩一声哭。肠断思归不可闻，人言恨魄来巴蜀。我听此鸟祝我魂，魂死莫学声衔冤。纵为羽族莫栖息，直上青云呼帝阍。此时山月如衔镜，岩树参差互辉映。皎洁深看入涧泉，分明细见樵人径。阴森鬼庙当邮亭，鸡豚日宰闻膻腥。愚夫祸福自迷惑，魍魉凭何通百灵。月低山晓问行客，已酹椒浆拜荒陌。惆怅忠贞徒自持，谁祭山头望夫石。
钱起,题张蓝田讼堂,角巾高枕向晴山，颂简庭空不用关。秋风窗下琴书静，夜景门前人吏闲。稍觉渊明归思远，东皋月出片云还。
韩琮,霞,应是行云未拟归，变成春态媚晴晖。深如绮色斜分阁，碎似花光散满衣。天际欲销重惨淡，镜中闲照正依稀。晓来何处低临水，无限鸳鸯妒不飞。
温庭筠,相和歌辞·张静婉采莲曲,兰膏坠发红玉春，燕钗拖颈抛盘云。城西杨柳向娇晚，门前沟水波潾潾。麒麟公子朝天客，珮马珰珰度春陌。掌中无力舞衣轻，翦断鲛绡破春碧。抱月飘烟一尺腰，麝脐龙髓怜娇饶。秋罗拂衣碎光动，露重花多香不销。鸂鶒胶胶塘水满，绿萍如粟莲茎短。一夜西风送雨来，粉痕零落愁红浅。船头折藕丝暗牵，藕根莲子相留连。郎心似月月易缺，十五十六清光圆。
金车美人,与谢翱赠答诗,阳台后会杳无期，碧树烟深玉漏迟。半夜香风满庭月，花前空赋别离诗。相思无路莫相思，风里花开只片时。惆怅金闺却归去，晓莺啼断绿杨枝。一纸华笺洒碧云，馀香犹在墨犹新。空添满目凄凉事，不见三山缥缈人。斜月照衣今夜梦，落花啼鸟去年春。红闺更有堪愁处，窗上虫丝几上尘。惆怅佳期一梦中，武陵春色尽成空。欲知离别偏堪恨，只为音尘两不通。愁态上眉凝浅绿，泪痕侵脸落轻红。双轮暂与王孙驻，明日西驰又向东。
汤悦,早春寄华下同志,正是花时节，思君寝复兴。市沽终不醉，春梦亦无凭。岳面悬清雨，河心走浊冰。东门一条路，离恨正相仍。
李白,杂曲歌辞·宫中行乐词,小小生金屋，盈盈在紫微。山花插宝髻，石竹绣罗衣。每出深宫里，常随步辇归。只愁歌舞散，化作彩云飞。柳色黄金嫩，梨花白雪香。玉楼巢翡翠，金殿锁鸳鸯。选妓随雕辇，徵歌出洞房。宫中谁第一，飞燕在昭阳。卢橘为秦树，蒲萄出汉宫。烟花宜落日，丝管醉春风。笛奏龙鸣水，箫吟凤下空。君王多乐事，何必向回中。玉树春归日，金宫乐事多。后庭朝未入，轻辇夜相过。笑出花间语，娇来烛下歌。莫教明月去，留著醉姮娥。绣户香风暖，纱窗曙色新。宫花争笑日，池草暗生春。绿树闻歌鸟，青楼见舞人。昭阳桃李月，罗绮自相亲。今日明光里，还须结伴游。春风开紫殿，天乐下珠楼。艳舞全知巧，娇歌半欲羞。更怜花月夜，宫女笑藏钩。寒雪梅中尽，春风柳上归。宫莺娇欲醉，檐燕语还飞。迟日明歌席，新花艳舞衣。晚来移彩仗，行乐泥光辉。水绿南薰殿，花红北阙楼。莺歌闻太液，凤吹绕瀛洲。素女鸣珠佩，天人弄彩球。今朝风日好，宜入未央游。
郑谷,灯,雨向莎阶滴未休，冷光孤恨两悠悠。船中闻雁洞庭宿，床下有蛩长信秋。背照翠帘新洒别，不挑红烬正含愁。萧骚寒竹南窗静，一局闲棋为尔留。
李洞,寄南岳僧,新秋日后晒书天，白日当松影却圆。五字句求方寸佛，一条街擘两行蝉。不曾著事于机内，长合教山在眼前。花落俦公房外石，调猿弄虎叹无缘。
于邺,赠王道士,日日市朝路，何时无苦辛。不随丹灶客，终作白头人。浮世度千载，桃源方一春。归来华表上，应笑北邙尘。
张籍,春日留别（一作惜别）,游人欲别离，半醉对花枝。看著春又晚，莫轻少年时。临行记分处，回首是相思。各向天涯去，重来未可期。
苏颋,饯郢州李使君,楚有章华台，遥遥云梦泽。复闻拥符传，及是收图籍。佳政在离人，能声寄侯伯。离怀朔风起，试望秋阴积。中路凄以寒，群山霭将夕。伤心聊把袂，怊怅麒麟客。
澹交,病后作,未得忘身法，此身终未安。病肠犹可洗，瘦骨不禁寒。药少心情饵，经无气力看。悠悠片云质，独对夕阳残。
于邺,白樱桃,王母阶前种几株，水晶帘内看如无。只应汉武金盘上，泻得珊珊白露珠。
崔涂,云,得路直为霖济物，不然闲共鹤忘机。无端却向阳台畔，长送襄王暮雨归。
孟郊,访嵩阳道士不遇,先生五兵游，文焰藏金鼎。日下鹤过时，人间空落影。常言一粒药，不堕生死境。何当列御寇，去问仙人请。
刘禹锡,重送鸿举师赴江陵谒马逢侍御,西北秋风凋蕙兰，洞庭波上碧云寒。茂陵才子江陵住，乞取新诗合掌看。
张九龄,奉和圣制早登太行山率尔言志,孟月摄提贞，乘时我后征。晨严九折度，暮戒六军行。日御驰中道，风师卷太清。戈鋋林表出，组练雪间明。动植希皇豫，高深奉睿情。陪游七圣列，望幸百神迎。气色烟犹喜，恩光草尚荣。之罘称万岁，今此复同声。
贾岛,渡桑干,客舍并州已十霜，归心日夜忆咸阳。无端更渡桑干水，却望并州是故乡。
刘长卿,时平后春日思归,一尉何曾及布衣，时平却忆卧柴扉。故园柳色催南客，春水桃花待北归。
孟浩然,宿天台桐柏观,海行信风帆，夕宿逗云岛。缅寻沧洲趣，近爱赤城好。扪萝亦践苔，辍棹恣探讨。息阴憩桐柏，采秀弄芝草。鹤唳清露垂，鸡鸣信潮早。愿言解缨绂，从此去烦恼。高步凌四明，玄踪得三老。纷吾远游意，学彼长生道。日夕望三山，云涛空浩浩。
白居易,强起迎春，戏寄思黯,杖策人扶废病身，晴和强起一迎春。他时蹇跛纵行得，笑杀平原楼上人。
杜甫,无家别,寂寞天宝后，园庐但蒿藜。我里百馀家，世乱各东西。存者无消息，死者为尘泥。贱子因阵败，归来寻旧蹊。人行见空巷，日瘦气惨凄。但对狐与狸，竖毛怒我啼。四邻何所有，一二老寡妻。宿鸟恋本枝，安辞且穷栖。方春独荷锄，日暮还灌畦。县吏知我至，召令习鼓鞞。虽从本州役，内顾无所携。近行止一身，远去终转迷。家乡既荡尽，远近理亦齐。永痛长病母，五年委沟谿。生我不得力，终身两酸嘶。人生无家别，何以为烝黎。
元稹,竹簟,竹簟衬重茵，未忍都令卷。忆昨初来日，看君自施展。
杜甫,九日登梓州城,伊昔黄花酒，如今白发翁。追欢筋力异，望远岁时同。弟妹悲歌里，朝廷醉眼中。兵戈与关塞，此日意无穷。
姚合,送邢郎中赴太原,上将得良策，恩威作长城。如今并州北，不见有胡兵。晋野雨初足，汾河波亦清。所从古无比，意气送君行。
李中,访章禅老,比寻禅客叩禅机，澄却心如月在池。松下偶然醒一梦，却成无语问吾师。
吕岩,题永康酒楼,鲸吸鳌吞数百杯，玉山谁起复谁颓。醒时两袂天风冷，一朵红云海上来。
员半千,陇右途中遭非语,赵有两毛遂，鲁闻二曾参。慈母犹且惑，况在行路心。冠冕无丑士，贿赂成知己。名利我所无，清浊谁见理。敝服空逢春，缓带不著身。出游非怀璧，何忧乎忌人。正须自保爱，振衣出世尘。
司空曙,酬崔峒见寄（一作江湖秋思）,趋陪禁掖雁行随，迁放江潭鹤发垂。素浪遥疑太液水，青枫忽似万年枝。嵩南春遍愁魂梦。壶口云深隔路岐。共望汉朝多沛泽，苍蝇早晚得先知。
罗隐,往年进士赵能卿尝话金庭胜事，见示叙,会稽诗客赵能卿，往岁相逢话石城。正恨故人无上寿，喜闻良宰有高情。山朝佐命层层耸，水接飞流步步清。两火一刀罹乱后，会须乘兴雪中行。
令狐楚,皇城中花园讥刘白赏春不及,五凤楼西花一园，低枝小树尽芳繁。洛阳才子何曾爱，下马贪趋广运门。
刘昭禹,怀华山隐者,先生入太华，杳杳绝良音。秋梦有时见，孤云无处寻。神清峰顶立，衣冷瀑边吟。应笑干名者，六街尘土深。
孟郊,赠万年陆郎中,天子忧剧县，寄深华省郎。纷纷风响珮，蛰蛰剑开霜。旧事笑堆案，新声唯雅章。谁言百里才，终作横天梁。江鸿耻承眷，云津未能翔。徘徊尘俗中，短毳无辉光。
罗隐,孟浩然墓,数步荒榛接旧蹊，寒江漠漠草凄凄。鹿门黄土无多少，恰到书生冢便低。
方干,寒食宿先天寺无可上人房,双扉桧下开，寄宿石房苔。幡北灯花动，城西雪霰来。收棋想云梦，罢茗议天台。同忆前年腊，师初白阁回。
崔涂,春晚怀进士韦澹,故里花应尽，江楼梦尚残。半生吟欲过，一命达何难。特立珪无玷，相思草有兰。二年春怅望，不似在长安。
韩愈,送陆歙州傪,我衣之华兮，我佩之光。陆君之去兮，谁与翱翔。敛此大惠兮，施于一州。今其去矣，胡不为留。我作此诗，歌于远道。无疾其驱，天子有诏。
裴澈,吊孟昌图,一章何罪死何名，投水惟君与屈平。从此蜀江烟月夜，杜鹃应作两般声。
可朋,中秋月,登楼仍喜此宵晴，圆魄才观思便清。海面乍浮犹隐映，天心高挂最分明。片云想有神仙出，回野应无鬼魅形。曾向洞庭湖上看，君山半雾水初平。
皎然,送秘上人游京,共君方异路，山伴与谁同。日冷行人少，时清古镇空。暖瓶和雪水，鸣锡带江风。撩乱终南色，遥应入梦中。
顾况,忆山中,春还不得还，家在最深山。蕙圃泉浇湿，松窗月映闲。薄田临谷口，小职向人间。去处但无事，重门深闭关。
李洞,寄翠微无可上人（一作无学禅师）,远近众心归，居然占翠微。展经猿识字，听法虎知非。泉注城池梦，霞生侍卫衣。玄机不可学，何似总无机。
张籍,横吹曲辞·关山月,秋月朗朗关山上，山中行人马蹄响。关山秋来雨雪多，行人见月唱边歌。海边漠漠天气白，胡儿夜度黄龙碛。军中探骑暮出城，伏兵暗处低旌戟。溪水连地霜草平，野驼寻水碛中鸣。陇头风急雁不下，沙场苦战多流星。可怜万国关山道，年年战骨多秋草。
李益,登白楼见白鸟席上命鹧鸪辞,一鸟如霜雪，飞向白楼前。问君何以至，天子太平年。
刘昭禹,冬日暮国清寺留题,天台山下寺，冬暮景如屏。树密风长在，年深像有灵。高钟疑到月，远烧欲连星。因共真僧话，心中万虑宁。
崔日用,奉和送金城公主适西蕃,圣后经纶远，谋臣计画多。受降追汉策，筑馆计戎和。俗化乌孙垒，春生积石河。六龙今出饯，双鹤愿为歌。
郑颢,续梦中十韵,间岁流虹节，归轩出禁扃。奔波陶畏景，萧洒梦殊庭。境象非曾到，崇严昔未经。日斜乌敛翼，风动鹤飘翎。异苑人争集，凉台笔不停。石门雾露白，玉殿莓苔青。若匪灾先兆，何缘思入冥。御炉虚仗马，华盖负云亭。白日成千古，金縢閟九龄。小臣哀绝笔，湖上泣青萍。
孙逖,奉和李右相中书壁画山水,庙堂多暇日，山水契中情。欲写高深趣，还因藻绘成。九江临户牖，三峡绕檐楹。花柳穷年发，烟云逐意生。能令万里近，不觉四时行。气染荀香馥，光含乐镜清。咏歌齐出处，图画表冲盈。自保千年遇，何论八载荣。
岑参,范公丛竹歌,世人见竹不解爱，知君种竹府城内。此君托根幸得地，种来几时闻已大。盛暑翛翛丛色寒，闲宵槭槭叶声干。能清案牍帘下见，宜对琴书窗外看。为君成阴将蔽日，迸笋穿阶踏还出。守节偏凌御史霜，虚心愿比郎官笔。君莫爱南山松树枝，竹色四时也不移。寒天草木黄落尽，犹自青青君始知。
钱起,梦寻西山准上人,别处秋泉声，至今犹在耳。何尝梦魂去，不见雪山子。新月隔林时，千峰翠微里。言忘心更寂，迹灭云自起。觉来缨上尘，如洗功德水。
许棠,旅怀,终年唯旅舍，只似已无家。白发除还出，丹霄去转赊。夏游穷塞路，春醉负秦花。应是穹苍意，空教老若耶。
赵嘏,叙事献同州侍御三首,青云席中罗袜尘，白首江上吟诗人。登龙不及三千士，虚度膺门二十春。平生望断云层层，紫府杳是他人登。却应归访溪边寺，说向当时同社僧。尊前谁伴谢公游，莲岳晴来翠满楼。坐见一方金变化，独吟红药对残秋。
卢照邻,琴曲歌辞·明月引,洞庭波起兮鸿雁翔，风瑟瑟兮野苍苍。浮云卷霭，明月流光。荆南兮赵北，碣石兮潇湘。澄清规于万里，照离思于千行。横桂枝于西第，绕菱花于北堂。高楼思妇，飞盖君王。文姬绝域，侍子他乡。见胡鞍之似练，知汉剑之如霜。试登高而极目，莫不变而回肠。
温庭筠,伤温德彝（一作伤边将）,昔年戎虏犯榆关，一败龙城匹马还。侯印不闻封李广，他人丘垄似天山。
宋昱,晓次荆江,孤舟大江水，水涉无昏曙。雨暗迷津时，云生望乡处。渔翁闲自乐，樵客纷多虑。秋色湖上山，归心日边树。徒称竹箭美，未得枫林趣。向夕垂钓还，吾从落潮去。
韩愈,刘生诗,生名师命其姓刘，自少轩轾非常俦。弃家如遗来远游，东走梁宋暨扬州。遂凌大江极东陬，洪涛舂天禹穴幽。越女一笑三年留，南逾横岭入炎州。青鲸高磨波山浮，怪魅炫曜堆蛟虬。山cd讙噪猩猩游，毒气烁体黄膏流。问胡不归良有由，美酒倾水炙肥牛。妖歌慢舞烂不收，倒心回肠为青眸。千金邀顾不可酬，乃独遇之尽绸缪。瞥然一饷成十秋，昔须未生今白头。五管历遍无贤侯，回望万里还家羞。阳山穷邑惟猿猴，手持钓竿远相投。我为罗列陈前修，芟蒿斩蓬利锄耰。天星回环数才周，文学穰穰囷仓稠。车轻御良马力优，咄哉识路行勿休，往取将相酬恩雠。
韦庄,女仆阿汪,念尔辛勤岁已深，乱离相失又相寻。他年待我门如市，报尔千金与万金。
孟浩然,送卢少府使入秦,楚关望秦国，相去千里馀。州县勤王事，山河转使车。祖筵江上列，离恨别前书。愿及芳年赏，娇莺二月初。
薛莹,宿仙都观阴王二君修道处,十载别仙峰，峰前千古踪。阴王修道处，云雪满高松。洞口风雷异，池心星汉重。明朝下山去，片月落残钟。
宋之问,桂州陪王都督晦日宴逍遥楼,晦节高楼望，山川一半春。意随蓂叶尽，愁共柳条新。投刺登龙日，开怀纳鸟晨。兀然心似醉，不觉有吾身。
高適,同吕员外酬田著作幕门军西宿盘山秋夜作,碛路天早秋，边城夜应永。遥传戎旅作，已报关山冷。上将顿盘阪，诸军遍泉井。绸缪阃外书，慷慨幕中请。能使勋业高，动令氛雾屏。远途能自致，短步终难骋。羽翮时一看，穷愁始三省。人生感然诺，何啻若形影。白发知苦心，阳春见佳境。星河连塞络，刁斗兼山静。忆君霜露时，使我空引领。
李洞,送卢郎中赴金州,云明天岭高，刺郡辍仙曹。危栈窥猿顶，公庭扫鹤毛。出军青壁罅，话道白眉毫。远集歌谣客，州前泊几艘。
杜甫,飞仙阁,土门山行窄，微径缘秋毫。栈云阑干峻，梯石结构牢。万壑欹疏林，积阴带奔涛。寒日外澹泊，长风中怒号。歇鞍在地底，始觉所历高。往来杂坐卧，人马同疲劳。浮生有定分，饥饱岂可逃。叹息谓妻子，我何随汝曹。
刘禹锡,秘书崔少监见示坠马长句，因而和之,麟台少监旧仙郎，洛水桥边坠马伤。尘污腰间青襞绶，风飘掌下紫游缰。上车著作应来问，折臂三公定送方。犹赖德全如醉者，不妨吟咏入篇章。
无名氏,清风戒寒,萧飒清风至，悠然发思端。入林翻别叶，绕树败红兰。晓拂轻霜度，宵分远籁攒。稍依帘隙静，遍觉座隅寒。乍逐惊蓬振，偏催急漏残。遥知洞庭水，此夕起波澜。
姚合,种苇,欲种数茎苇，出门来往频。近陂收本土，选地问幽人。静看唯思长，初移未觉匀。坐中寻竹客，将去更逡巡。
岑参,题苜蓿峰寄家人,苜蓿峰边逢立春，胡芦河上泪沾巾。闺中只是空相忆，不见沙场愁杀人。
NA,郊庙歌辞·武后大享昊天乐章,大阴凝至化，真耀蕴轩仪。德迈娥台敞，仁高姒幄披。扪天遂启极，梦日乃升曦。瞻紫极，望玄穹。翘至恳，罄深衷。听虽远，诚必通。垂厚泽，降云宫。乾仪混成冲邃，天道下济高明。闓阳晨披紫阙，太一晓降黄庭。圆坛敢申昭报，方璧冀展虔情。丹襟式敷衷恳，玄鉴庶察微诚。巍巍睿业广，赫赫圣基隆。菲德承先顾，祯符萃眇躬。铭开武岩侧，图荐洛川中。微诚讵幽感，景命忽昭融。有怀惭紫极，无以谢玄穹。朝坛雾卷，曙岭烟沉。爰设筐币，式表诚心。筵辉丽璧，乐畅和音。仰惟灵鉴，俯察翘襟。昭昭上帝，穆穆下临。礼崇备物，乐奏锵金。兰羞委荐，桂醑盈斟。敢希明德，聿罄庄心。樽浮九酝，礼备三周。陈诚菲奠，契福神猷。奠璧郊坛昭大礼，锵金拊石表虔诚。始奏承云娱帝赏，复歌调露畅韶英。荷恩承顾托，执契恭临抚。庙略静边荒，天兵耀神武。有截资先化，无为遵旧矩。祯符降昊穹，大业光寰宇。肃肃祀典，邕邕礼秩。三献已周，九成斯毕。爰撤其俎，载迁其实。或升或降，唯诚唯质。礼终肆类，乐阕九成。仰惟明德，敢荐非馨。顾惭菲奠，久驻云輧。瞻荷灵泽，悚恋兼盈。式乾路，辟天扉。回日驭，动云衣。登金阙，入紫微。望仙驾，仰恩徽。
张说,江中诵经,实相归悬解，虚心暗在通。澄江明月内，应是色成空。
黄滔,辞相府（时蒙堂帖追赴阙）,从汉至唐分五州，谁为将相作诸侯。闽江似镜正堪恋，秦客如蓬难久留。匹马忍辞藩屏去，小才宁副庙堂求。今朝拜别幡幢下，双泪如珠滴不休。
顾况,王郎中妓席五咏·舞,汗浥新装画不成，丝催急节舞衣轻。落花绕树疑无影，回雪从风暗有情。
李贞白,咏月,当涂当涂见，芜湖芜湖见。八月十五夜，一似没柄扇。
吕温,经河源军汉村作,行行忽到旧河源，城外千家作汉村。樵采未侵征虏墓，耕耘犹就破羌屯。金汤天险长全设，伏腊华风亦暗存。暂驻单车空下泪，有心无力复何言。
白居易,初冬即事忆皇甫十,冷竹风成韵，荒街叶作堆。欲寻联句卷，先饮暖寒杯。帽为迎霜戴，炉因试火开。时时还有客，终不当君来。
张文恭,佳人照镜,倦采蘼芜叶，贪怜照胆明。两边俱拭泪，一处有啼声。
张夫人,拾得韦氏花钿以诗寄赠,今朝妆阁前，拾得旧花钿。粉污痕犹在，尘侵色尚鲜。曾经纤手里，拈向翠眉边。能助千金笑，如何忍弃捐。
李涉,再至长安,十年谪宦鬼方人，三遇鸿恩始到秦。今日九衢骑马望，却疑浑是刹那身。
薛能,赠僧,尽日行方到，何年独此林。客归惟鹤伴，人少似师心。坐石落松子，禅床摇竹阴。山灵怕惊定，不遣夜猿吟。
齐己,闻王员外新恩有寄,欲退无因贵逼来，少仪官美右丞才。青袍早许淹花幕，霜简方闻谢柏台。金诺静宜资讲诵，玉山寒称奉尊罍。西峰有客思相贺，门隔潇湘雪未开。
李贺,感春,日暖自萧条，花悲北郭骚。榆穿莱子眼，柳断舞儿腰。上幕迎神燕，飞丝送百劳。胡琴今日恨，急语向檀槽。
卢象,家叔征君东溪草堂二首,开山十馀里，青壁森相倚。欲识尧时天，东溪白云是。雷声转幽壑，云气杳流水。涧影生龙蛇，岩端翳柽梓。大道终不易，君恩曷能已。鹤羡无老时，龟言摄生理。浮年笑六甲，元化潜一指。未暇扫云梯，空惭阮氏子。今朝共游者，得性闲未归。已到仙人家，莫惊鸥鸟飞。水深严子钓，松挂巢父衣。云气转幽寂，溪流无是非。名理未足羡，腥臊讵所希。自惟负贞意，何岁当食薇。
朱庆馀,题钱宇别墅,林居向晚饶清景，惜去非关恋酒杯。石净每因杉露滴，地幽渐觉水禽来。药蔬秋后供僧尽，竹杖吟中望月回。红叶闲飘篱落迥，行人远见草堂开。
白居易,戏答思黯（思黯有能筝者，以此戏之）,何时得见十三弦，待取无云有月天。愿得金波明似镜，镜中照出月中仙。
羊士谔,斋中有兽皮茵偶成咏,逸才岂凡兽，服猛愚人得。山泽生异姿，蒙戎蔚佳色。青毡持与藉，重锦裁为饰。卧阁幸相宜，温然承宴息。
齐己,酬西蜀广济大师见寄,犹得吾师继颂声，百篇相爱寄南荆。卷开锦水霞光烂，吟入峨嵋雪气清。楚外已甘推绝唱，蜀中谁敢共悬衡。应怜无可同无本，终向风骚作弟兄。
张潮,句,寒林苞晚橘，风絮露垂杨。
NA,杂曲歌辞·昆仑子,扬子谭经去，淮王载酒过。醉来啼鸟唤，坐久落花多。
刘禹锡,吕八见寄郡内书怀因而戏和,文苑振金声，循良冠百城。不知今史氏，何处列君名。
高峤,晦日宴高氏林亭,飞观写春望，开宴坐汀沙。积溜含苔色，晴空荡日华。歌入平阳第，舞对石崇家。莫虑能骑马，投辖自停车。
陆龟蒙,奉和袭美太湖诗二十首·雨中游包山精舍,包山信神仙，主者上真职。及栖钟梵侣，又是清凉域。乃知烟霞地，绝俗无不得。岩开一径分，柏拥深殿黑。僧闲若图画，像古非雕刻。海客施明珠，湘蕤料净食。有鱼皆玉尾，有乌尽金臆。手携鞞铎佉，若在中印国。千峰残雨过，万籁清且极。此时空寂心，可以遗智识。知君战未胜，尚倚功名力。却下听经徒，孤帆有行色。
李叔卿,芳树,春看玫瑰树，西邻即宋家。门深重暗叶，墙近度飞花。影拂桃阴浅，香传李径斜。靓妆愁日暮，流涕向窗纱。
王建,闻故人自征戍回,昔闻著征戍，三年一还乡。今来不换兵，须死在战场。念子无气力，徒学事戎行。少年得生还，有同堕穹苍。自去报尔家，再行上高堂。尔弟修废枥，尔母缝新裳。恍恍恐不真，犹未苦承望。每日空出城，畏渴携壶浆。安得缩地经，忽使在我傍。亦知远行劳，人悴马玄黄。慎莫多停留，苦我居者肠。
李益,闻亡友王七嘉禾寺得素琴,故人惜此去，留琴明月前。今来我访旧，泪洒白云天。讵欲匣孤响，送君归夜泉。抚琴犹可绝，况此故无弦。何必雍门奏，然后泪潺湲。
李显,九月九日幸临渭亭登高得秋字,九日正乘秋，三杯兴已周。泛桂迎尊满，吹花向酒浮。长房萸早熟，彭泽菊初收。何藉龙沙上，方得恣淹留。
陈子昂,登幽州台歌,前不见古人，后不见来者。念天地之悠悠，独怆然而涕下。
郑畋,马嵬坡,玄宗回马杨妃死，云雨虽亡日月新。终是圣明天子事，景阳宫井又何人。
李邕,登历下古城员外孙新亭,吾宗固神秀，体物写谋长。形制开古迹，曾冰延乐方。太山雄地理，巨壑眇云庄。高兴汩烦促，永怀清典常。含弘知四大，出入见三光。负郭喜粳稻，安时歌吉祥。
皇甫冉,温泉即事,天仗星辰转，霜冬景气和。树含温液润，山入缭垣多。丞相金钱赐，平阳玉辇过。鲁儒求一谒，无路独如何。
权德舆,送正字十九兄归江东醉后绝句,命驾相思不为名，春风归骑出关程。离堂莫起临岐叹，文举终当荐祢衡。
韩翃,送襄垣王君归南阳别墅,都门霁后不飞尘，草色萋萋满路春。双兔坡东千室吏，三鸦水上一归人。愁眠客舍衣香满，走渡河桥马汗新。少妇比来多远望，应知蟢子上罗巾。
白居易,晚秋闲居,地僻门深少送迎，披衣闲坐养幽情。秋庭不扫携藤杖，闲蹋梧桐黄叶行。
张说,岳州行郡竹篱,山郡不沟郭，荒居无翳壅。爱人忠主利，善守闭为勇。苟非小勤瘁，安得期逸宠。版筑恐土疏，襄城嫌役重。藩栅聊可固，筠篁近易奉。差池截浦沙，缭绕缘隈垄。矗似长云亘，森如高戟耸。预绝豺狼忧，知免牛羊恐。闾里宽矫步，榛丛恣踏踵。始果游处心，终日成闲拱。
杜牧,早雁,金河秋半虏弦开，云外惊飞四散哀。仙掌月明孤影过，长门灯暗数声来。须知胡骑纷纷在，岂逐春风一一回。莫厌潇湘少人处，水多菰米岸莓苔。
李益,观骑射,边头射雕将，走马出中军。远见平原上，翻身向暮云。
元凛,中秋夜不见月,蟾轮何事色全微，赚得佳人出绣帏。四野雾凝空寂寞，九霄云锁绝光辉。吟诗得句翻停笔，玩处临尊却掩扉。公子倚栏犹怅望，懒将红烛草堂归。
张鷟,扬州青铜镜留与十娘,仙人好负局，隐士屡潜观。映水菱花散，临风竹影寒。月下时惊鹊，池边独舞鸾。若道人心变，从渠照胆看。
陈子昂,奉和皇帝上礼抚事述怀应制,大君忘自我，应运居紫宸。揖让期明辟，讴歌且顺人。轩宫帝图盛，皇极礼容申。南面朝万国，东堂会百神。云陛旂常满，天庭玉帛陈。钟石和睿思，雷雨被深仁。承平信娱乐，王业本艰辛。愿罢瑶池宴，来观农扈春。卑宫昭夏德，尊老睦尧亲。微臣敢拜手，歌舞颂维新。
韩愈,送李员外院长分司东都,去年秋露下，羁旅逐东征。今岁春光动，驱驰别上京。饮中相顾色，送后独归情。两地无千里，因风数寄声。
裴说,华山上方,独上上方上，立高聊称心。气冲云易黑，影落县多阴。有云草不死，无风松自吟。会当求大药，他日复追寻。
皇甫冉,和中丞奉使承恩，还终南旧居,轩车寻旧隐，宾从满郊园。萧散烟霞兴，殷勤故老言。谢公山不改，陶令菊犹存。苔藓侵垂钓，松篁长闭门。风霜清吏事，江海谕君恩。祗召趋宣室，沉冥在一论。
李洞,送人赴职湘潭,南征虽赴辟，其奈负高科。水合湘潭住，山分越国多。梅花雪共下，文相和。白发陪官宴，红旗影里歌。
白居易,忆江柳,曾栽杨柳江南岸，一别江南两度春。遥忆青青江岸上，不知攀折是何人。
吴融,途中阻风,洛阳寒食苦多风，扫荡春华一半空。莫道芳蹊尽成实，野花犹有未开丛。
徐夤,西华,五千仞有馀神秀，一一排云上泬。叠嶂出关分二陕，残冈过水作中条。巨灵庙破生春草，毛女峰高入绛霄。拜祝金天乞阴德，为民求主降神尧。
唐彦谦,题证道寺,弯环青径斜，自是野僧家。满涧洗岩液，插天排石牙。炉寒馀柏子，架静落藤花。记得逃兵日，门多贵客车。
皎然,送李喻之处士洪州谒曹王,独思贤王府，遂作豫章行。雄镇庐霍秀，高秋江汉清。见闻惊苦节，艰故伤远情。西邸延嘉士，遗才得正平。
孟郊,吊国殇,徒言人最灵，白骨乱纵横。如何当春死，不及群草生。尧舜宰乾坤，器农不器兵。秦汉盗山岳，铸杀不铸耕。天地莫生金，生金人竞争。
陆龟蒙,渔具诗·舴艋,篷棹两三事，天然相与闲。朝随稚子去，暮唱菱歌还。倚石迟后侣，徐桡供远山。君看万斛载，沈溺须臾间。
郑谷,乱后灞上,柳丝牵水杏房红，烟岸人稀草色中。日暮一行高鸟处，依稀合是望春宫。
孙逖,奉和四月三日上阳水窗赐宴应制得春字,今日逢初夏，欢游续旧旬。气和先作雨，恩厚别成春。凤吹临清洛，龙舆下紫宸。此中歌在藻，还见跃潜鳞。
NA,益州人吏语,录事意，与天通，益州司马折威风。
巴峡鬼,夜吟,秋径填黄叶，寒摧露草根。猿声一叫断，客泪数重痕。
刘沧,晚春宿僧院,萧寺春风正落花，淹留数宿惠休家。碧空云尽磬声远，清夜月高窗影斜。白日闲吟为道侣，青山遥指是生涯。微微一点寒灯在，乡梦不成闻曙鸦。
徐铉,表弟包颖见寄（此子侍亲在饶州，累年卧疾）,常思帝里奉交亲，别后光阴屈指频。兰佩却归纶阁下，荆枝犹寄楚江滨。十程山水劳幽梦，满院烟花醉别人。料得此生强健在，会须重赏昔年春。
张祜,旅次上饶溪,碧溪行几折，凝棹宿汀沙。角断孤城掩，楼深片月斜。夜桥昏水气，秋竹静霜华。更想曾题壁，凋零可叹嗟。
胡曾,咏史诗·大泽,白蛇初断路人通，汉祖龙泉血刃红。不是咸阳将瓦解，素灵那哭月明中。
NA,郊庙歌辞·享太庙乐章·雍和二章,在涤嘉豢，丽碑敬牲。角握之牡，色纯之騂。火传阳燧，水溉阴精。太公胖俎，傅说和羹。俎豆有馥，粢盛絜丰。亦有和羹，既戒既平。鼓钟管磬，肃唱和鸣。皇皇后祖，来我思成。
鲍溶,长安言怀,殷殷生念厚，戚戚劳者多。二时昼夜等，百岁讵几何。日下文翰苑，侧身识经过。千虑恐一失，翔阳已蹉跎。临觞翦众忧，静寄丝桐歌。思归绕十指，五声不相和。暮天还巢翼，明日陨叶柯。高谢岩谷人，鹿衣带女萝。生不去亲爱，浮名若风波。谁令不及此，亲爱隔山河。
刘禹锡,送宗密上人归南山草堂寺，因谒河南尹白侍郎,宿习修来得慧根，多闻第一却忘言。自从七祖传心印，不要三乘入便门。东泛沧江寻古迹，西归紫阁出尘喧。河南白尹大檀越，好把真经相对翻。
杜甫,闷,瘴疠浮三蜀，风云暗百蛮。卷帘唯白水，隐几亦青山。猿捷长难见，鸥轻故不还。无钱从滞客，有镜巧催颜。
高辇,冬风》，见《吟窗杂录,飘飘送下遥天雪，飒飒吹干旅舍烟。
金地藏,送童子下山,空门寂寞汝思家，礼别云房下九华。爱向竹栏骑竹马，懒于金地聚金沙。添瓶涧底休招月，烹茗瓯中罢弄花。好去不须频下泪，老僧相伴有烟霞。
朱庆馀,上翰林李舍人,记得早年曾拜识，便怜孤进赏文章。免令汩没惭时辈，与作声名彻举场。一自凤池承密旨，今因世路接馀光。云泥虽隔思长在，纵使无成也不忘。
杜荀鹤,赠友人罢举赴交趾辟命,罢却名场拟入秦，南行无罪似流人。纵经商岭非驰驿，须过长沙吊逐臣。舶载海奴镮硾耳，象驼蛮女彩缠身。如何待取丹霄桂，别赴嘉招作上宾。
白居易,春眠,枕低被暖身安稳，日照房门帐未开。还有少年春气味，时时暂到梦中来。
杜牧,醉赠薛道封,饮酒论文四百刻，水分云隔二三年。男儿事业知公有，卖与明君直几钱。
李嘉祐,入睦州分水路忆刘长卿,北阙忤明主，南方随白云。沿洄滩草色，应接海鸥群。建德潮已尽，新安江又分。回看严子濑，朗咏谢安文。雨过暮山碧，猿吟秋日曛。吴洲不可到，刷鬓为思君。
刘禹锡,酬李相公喜归乡国自巩县夜泛洛水见寄,巩树烟月上，清光含碧流。且无三已色，犹泛五湖舟。鹏息风还起，凤归林正秋。虽攀小山桂，此地不淹留。
杨巨源,折杨柳（一作和练秀才杨柳，一作戴叔伦诗）,水边杨柳麹尘丝，立马烦君折一枝。惟有春风最相惜，殷勤更向手中吹。
许浑,东陵赴京道病东归寓居开元寺寄卢员外宋魏二先辈,西风吹雨雁初时，病寄僧斋罢献书。万里咸秦劳我马，四邻松桂忆吾庐。沧洲有约心还静，青汉无媒迹自疏。不是醉眠愁不散，莫言琴酒学相如。
于经野,奉和九日幸临渭亭登高应制得樽字,御气三秋节，登高九曲门。桂筵罗玉俎，菊醴溢芳樽。遵渚归鸿度，承云舞鹤鶱。微臣滥陪赏，空荷圣明恩。
宋之问,奉和春初幸太平公主南庄应制,青门路接凤凰台，素浐宸游龙骑来。涧草自迎香辇合，岩花应待御筵开。文移北斗成天象，酒递南山作寿杯。此日侍臣将石去，共欢明主赐金回。
苏拯,金谷园,积金累作山，山高小于址。栽花比绿珠，花落还相似。徒有敌国富，不能买东市。徒有绝世容，不能楼上死。只此上高楼，何如在平地。
欧阳詹,咏德上太原李尚书,那以公方郭细侯，并州非复旧并州。九重帝宅司丹地，十万兵枢拥碧油。锵玉半为趋閤吏，腰金皆是走庭流。王褒见德空知颂，身在三千最上头。
白居易,时世妆－儆戎也,时世妆，时世妆，出自城中传四方。时世流行无远近，腮不施朱面无粉。乌膏注唇唇似泥，双眉画作八字低。妍媸黑白失本态，妆成尽似含悲啼。圆鬟无鬓堆髻样，斜红不晕赭面状。昔闻被发伊川中，辛有见之知有戎。元和妆梳君记取，髻堆面赭非华风。
白居易,和裴令公南庄绝句,陶庐僻陋那堪比，谢墅幽微不足攀。何似嵩峰三十六，长随申甫作家山。
李建勋,尊前,官为将相复何求，世路多端早合休。渐老更知春可惜，正欢唯怕客难留。雨催草色还依旧，晴放花枝始自由。莫厌百壶相劝倒，免教无事结闲愁。
李远,赠筝妓伍卿,轻轻没后更无筝，玉腕红纱到伍卿。座客满筵都不语，一行哀雁十三声。
王建,田家行,男声欣欣女颜悦，人家不怨言语别。五月虽热麦风清，檐头索索缲车鸣。野蚕作茧人不取，叶间扑扑秋蛾生。麦收上场绢在轴，的知输得官家足。不望入口复上身，且免向城卖黄犊。回家衣食无厚薄，不见县门身即乐。
李中,再游洞神宫怀邵羽人有感,重向烟萝省旧游，因寻遗迹想浮丘。峰头鹤去三清远，坛畔月明千古秋。泉落小池清复咽，云从高峤起还收。自惭未得冲虚术，白发无情渐满头。
唐彦谦,鸂鶒,一宿南塘烟雨时，好风摇动绿波微。惊离晓岸冲花去，暖下春汀照影飞。华屋撚弦弹鼓舞，绮窗含笔澹毛衣。画屏见后长回首，争得雕笼莫放归。
司空曙,同苗员外宿荐福常师房（一作秋喜卢纶同宿寺）,浮生共多故，聚宿喜君同。人息时闻磬，灯摇乍有风。霜阶疑水际，夜木似山中。一愿持如意，长来事远公。
李適,奉和圣制九日侍宴应制得高字,禁苑秋光入，宸游霁色高。萸房颁彩笥，菊蕊荐香醪。后骑萦堤柳，前旌拂御桃。王枚俱得从，浅浅愧飞毫。
李涉,汉上偶题,谪仙唐世游兹郡，花下听歌醉眼迷。今日汉江烟树尽，更无人唱白铜鞮。
喻凫,龙翔寺居夏日寄献王尚书,那期高旆下，得遇重臣知。泉石容居止，风沙免路岐。河兼落下望，句入大荒思。无复愁烦暑，回山翠阁危。
严武,酬别杜二,独逢尧典日，再睹汉官时。未效风霜劲，空惭雨露私。夜钟清万户，曙漏拂千旗。并向殊庭谒，俱承别馆追。斗城怜旧路，涡水惜归期。峰树还相伴，江云更对垂。试回沧海棹，莫妒敬亭诗。只是书应寄，无忘酒共持。但令心事在，未肯鬓毛衰。最怅巴山里，清猿醒梦思。
刘郇伯,早行,钟静人犹寝，天高月自凉。一星深戍火，残月半桥霜。客老愁尘下，蝉寒怨路傍。青山依旧色，宛是马卿乡。
苏颋,奉和恩赐乐游园宴应制,乐游光地选，酺饮庆天从。座密千官盛，场开百戏容。绿塍际山尽，缇幕倚云重。下上花齐发，周回柳遍浓。夺晴纷剑履，喧听杂歌钟。日晚衔恩散，尧人并可封。
张泌,寄人,别梦依依到谢家，小廊回合曲阑斜。多情只有春庭月，犹为离人照落花。酷怜风月为多情，还到春时别恨生。倚柱寻思倍惆怅，一场春梦不分明。
包佶,酬顾况见寄,于越城边枫叶高，楚人书里寄离骚。寒江鸂鶒思俦侣，岁岁临流刷羽毛。
李远,题僧院,不用问汤休，何人免白头。百年如过鸟，万事尽浮沤。别绪长牵梦，情由乱种愁。却嫌风景丽，窗外碧云秋。
皎然,夏日集李司直纵溪斋,修景属良会，远飙生烦襟。泄云收净绿，众木积芳阴。疏涤府中务，迢遥湖上心。习闲得招我，赏夜宜泛琴。山近资性静，月来寄情深。澹然若事外，岂藉隳华簪。
李峤,奉和杜员外扈从教阅,杪冬严杀气，穷纪送颓光。薄狩三农隙，大阅五戎场。菜田初起烧，兰野正开防。夹岸虹旗转，分朋兽罟张。燕弧带晓月，吴剑动秋霜。原启前禽路，山萦后骑行。云区坠日羽，星苑毙天狼。礼振军容肃，威宣武节扬。神心体殷祝，灵兆叶姬祥。幸陪仙驾末，欣采翰林芳。
刘叉,修养,损神终日谈虚空，不必归命于胎中。我神不西亦不东，烟收云散何濛濛。尝令体如微微风，绵绵不断道自冲。世人逢一不逢一，一回存想一回出。只知一切望一切，不觉一日损一日。劝君修真复识真，世上道人多忤人，披图醮录益乱神。此法那能坚此身，心田自有灵地珍。惜哉自有不自亲，明真汩没随埃尘。
李山甫,惜花,未会春风意，开君又落君。一年今烂漫，几日便缤纷。别艳那堪赏，馀香不忍闻。尊前恨无语，应解作朝云。
白居易,琴曲歌辞·昭君怨,明妃风貌最娉婷，合在椒房应四星。只得当年备宫掖，何曾专夜奉帏屏。见疏从道迷图画，知屈那教配虏庭。自是君恩薄如纸，不须一向恨丹青。
李群玉,莲叶,根是泥中玉，心承露下珠。在君塘下种，埋没任春浦。
子兰,饮马长城窟,游客长城下，饮马长城窟。马嘶闻水腥，为浸征人骨。岂不是流泉，终不成潺湲。洗尽骨上土，不洗骨中冤。骨若比流水，四海有还魂。空流呜咽声，声中疑是言。
贯休,怀刘得仁,诗名动帝畿，身谢亦因诗。白日只如哭，皇天得不知。旅坟孤fb岳，羸仆泣如儿。多少求名者，闻之泪尽垂。
徐凝,观钓台画图,一水寂寥青霭合，两崖崔崒白云残。画人心到啼猿破，欲作三声出树难。
王维,凉州郊外游望（时为节度判官，在凉州作）,野老才三户，边村少四邻。婆娑依里社，箫鼓赛田神。洒酒浇刍狗，焚香拜木人。女巫纷屡舞，罗袜自生尘。
王维,红牡丹,绿艳闲且静，红衣浅复深。花心愁欲断，春色岂知心。
陆龟蒙,奉和袭美公斋四咏次韵·小松,擢秀逋客岩，遗根飞鸟径。因求饰清閟，遂得辞危夐。贞同柏有心，立若珠无胫。枝形短未怪，鬣数差难定。况密三天风，方遵四时柄。那兴培塿叹，免答邻里病。微霜静可分，片月疏堪映。奇当虎头笔，韵叶通明性。会拂阳乌胸，抡才膺帝命。
司空图,重阳,菊开犹阻雨，蝶意切于人。亦应知暮节，不比惜残春。
秦韬玉,鹦鹉,每闻别雁竞悲鸣，却叹金笼寄此生。早是翠襟争爱惜，可堪丹觜强分明。云漫陇树魂应断，歌接秦楼梦不成。幸自祢衡人未识，赚他作赋被时轻。
李隆基,初入秦川路逢寒食,洛阳芳树映天津，灞岸垂杨窣地新。直为经过行处乐，不知虚度两京春。去年馀闰今春早，曙色和风著花草。可怜寒食与清明，光辉并在长安道。自从关路入秦川，争道何人不戏鞭。公子途中妨蹴鞠，佳人马上废秋千。渭水长桥今欲渡，葱葱渐见新丰树。远看骊岫入云霄，预想汤池起烟雾。烟雾氛氲水殿开，暂拂香轮归去来。今岁清明行已晚，明年寒食更相陪。
可止,送僧,四海无拘系，行心兴自浓。百年三事衲，万里一枝筇。夜减当晴影，春消过雪踪。白云深处去，知宿在何峰。
唐彦谦,早行遇雪,下马天未明，风高雪何急。须臾路欲迷，顷刻山尽白。鸡犬寂无声，曙光射寒色。荒村绝烟火，髯冻布袍湿。王事不可缓，行行动凄恻。
韩愈,次邓州界,潮阳南去倍长沙，恋阙那堪又忆家。心讶愁来惟贮火，眼知别后自添花。商颜暮雪逢人少，邓鄙春泥见驿赊。早晚王师收海岳，普将雷雨发萌芽。
温庭筠,堂堂曲,钱唐岸上春如织，淼淼寒潮带晴色。淮南游客马连嘶，碧草迷人归不得。风飘客意如吹烟。纤指殷勤伤雁弦。一曲堂堂红烛筵，长鲸泻酒如飞泉。
白居易,劝我酒,劝我酒，我不辞。请君歌，歌莫迟。歌声长，辞亦切，此辞听者堪愁绝。洛阳女儿面似花，河南大尹头如雪。
白居易,遇物感兴因示子弟,圣择狂夫言，俗信老人语。我有老狂词，听之吾语汝。吾观器用中，剑锐锋多伤。吾观形骸内，骨劲齿先亡。寄言处世者，不可苦刚强。龟性愚且善，鸠心钝无恶。人贱拾支床，鹘欺擒暖脚。寄言立身者，不得全柔弱。彼固罹祸难，此未免忧患。于何保终吉，强弱刚柔间。上遵周孔训，旁鉴老庄言。不唯鞭其后，亦要轭其先。
李白,送麹十少府,试发清秋兴，因为吴会吟。碧云敛海色，流水折江心。我有延陵剑，君无陆贾金。艰难此为别，惆怅一何深。
常衮,代员将军罢战后归故里,结发事疆场，全生到海乡。连云防铁岭，同日破渔阳。牧马胡天晚，移军碛路长。枕戈眠古戍，吹角立繁霜。归老勋仍在，酬恩虏未忘。独行过邑里，多病对农桑。雄剑依尘橐，兵符寄药囊。空馀麾下将，犹逐羽林郎。
李白,与元丹丘方城寺谈玄作,茫茫大梦中，惟我独先觉。腾转风火来，假合作容貌。灭除昏疑尽，领略入精要。澄虑观此身，因得通寂照。郎悟前后际，始知金仙妙。幸逢禅居人，酌玉坐相召。彼我俱若丧，云山岂殊调。清风生虚空，明月见谈笑。怡然青莲宫，永愿恣游眺。
徐铉,赋得彩燕,缕彩成飞燕，迎和启蛰时。翠翘生玉指，绣羽拂文楣。讵费衔泥力，无劳剪爪期。化工今在此，翻怪社来迟。
张令问,与杜光庭,试问朝中为宰相，何如林下作神仙。一壶美酒一炉药，饱听松风白昼眠。
韦应物,过昭国里故第,不复见故人，一来过故宅。物变知景暄，心伤觉时寂。池荒野筠合，庭绿幽草积。风散花意谢，鸟还山光夕。宿昔方同赏，讵知今念昔。缄室在东厢，遗器不忍觌。柔翰全分意，芳巾尚染泽。残工委筐箧，馀素经刀尺。收此还我家，将还复愁惕。永绝携手欢，空存旧行迹。冥冥独无语，杳杳将何适。唯思今古同，时缓伤与戚。
张泌,春夕言怀,风透疏帘月满庭，倚栏无事倍伤情。烟垂柳带纤腰软，露滴花房怨脸明。愁逐野云销不尽，情随春浪去难平。幽窗谩结相思梦，欲化西园蝶未成。
皮日休,奉和鲁望药名离合夏月即事三首,季春人病抛芳杜，仲夏溪波绕坏垣。衣典浊醪身倚桂，心中无事到云昏。数曲急溪冲细竹，叶舟来往尽能通。草香石冷无辞远，志在天台一遇中。桂叶似茸含露紫，葛花如绶蘸溪黄。连云更入幽深地，骨录闲携相猎郎。
顾况,瑶草春,瑶草春，杳容与，江南艳歌京西舞。执心轻子都，信节冠秋胡。议以腰支嫁，时论自有夫。蝉鬓蛾眉明井底，燕裙赵袂萦辘轳。李生闻之泪如绠。不忍回头看此井。月中桂树落一枝，池上䴔䴖唳孤影。露桃秾李自成谿，流水终天不向西。翠帐绿窗寒寂寂，锦茵罗荐夜凄凄。瑶草春，丹井远，别后相思意深浅。
李白,谒老君庙,先君怀圣德，灵庙肃神心。草合人踪断，尘浓鸟迹深。流沙丹灶灭，关路紫烟沉。独伤千载后，空馀松柏林。
孟郊,再下第,一夕九起嗟，梦短不到家。两度长安陌，空将泪见花。
鱼玄机,重阳阻雨,满庭黄菊篱边拆，两朵芙蓉镜里开。落帽台前风雨阻，不知何处醉金杯。
富春沙际鬼,又吟,莫问我姓名，向君言亦空。潮生沙骨冷，魂魄悲秋风。
周匡物,自题读书堂,窗外卷帘侵碧落，槛前敲竹响青冥。黄昏不欲留人宿，云起风生龙虎醒。
朱庆馀,舜井,碧甃磷磷不记年，青萝锁在小山颠。向来下视千山水，疑是苍梧万里天。
吴筠,高士咏·南华真人,南华源道宗，玄远故不测。动与造化游，静合太和息。放旷生死外，逍遥神明域。况乃资九丹，轻举归太极。
元稹,酬白太傅,太空秋色凉，独鸟下微阳。三径池塘静，六街车马忙。渐能高酒户，始是入诗狂。官冷且无事，追陪慎莫忘。
翁洮,春日题航头桥,故园桥上绝埃尘，此日凭栏兴自新。云影晚将仙掌曙，水光迷得武陵春。薜萝烟里高低路，杨柳风前去住人。莫怪马卿题姓字，终朝云雨化龙津。
司空曙,送菊潭王明府,业成洙泗客，皓发著儒衣。一与游人别，仍闻带印归。林多宛地古，云尽汉山稀。莫爱浔阳隐，嫌官计亦非。
曹松,铅山写怀,天涯兵火后，风景畏临门。骨肉到时节，团圆因梦魂。池塘营水眼，岭峤结花根。耳纵听歌吹，中心不可论。
施肩吾,玩手植松,却思毫末栽松处，青翠才将众草分。今日散材遮不得，看看气色欲凌云。
张说,同王仆射山亭饯岑广武羲得言字,闻道长岑令，奋翼宰旅门。长安东陌上，送客满朱轩。琴爵留佳境，山池借好园。兹游恨不见，别后缀离言。
杜甫,寄贺兰铦,朝野欢娱后，乾坤震荡中。相随万里日，总作白头翁。岁晚仍分袂，江边更转蓬。勿云俱异域，饮啄几回同。
贯休,蜀王入大慈寺听讲（天复三年作）,玉节金珂响似雷，水晶宫殿步裴回。只缘支遁谈经妙，所以许询都讲来。帝释镜中遥仰止，魔军殿上动崔巍。千重香拥龙鳞立，五种风生锦绣开。宽似大溟生日月，秀如四岳出尘埃。一条紫气随高步，九色仙花落古台。谢太傅须同八凯，姚梁公可并三台。登楼喜色禾将熟，望国诚明首不回。驾驭英雄如赤子，雌黄贤哲贡琼瑰。六条消息心常苦，一剑晶荧敌尽摧。木铎声中天降福，景星光里地无灾。百千民拥听经座，始见重天社稷才。
李商隐,王昭君,毛延寿画欲通神，忍为黄金不顾人。马上琵琶行万里，汉宫长有隔生春。
皇甫冉,杂言月洲歌送赵冽还襄阳,汉之广矣中有洲，洲如月兮水环流。流聒聒兮湍与濑，草青青兮春更秋。苦竹林，香枫树，樵子罛师几家住。万山飞雨一川来，巴客归船傍洲去。归人不可迟，芳杜满洲时。无限风烟皆自悲，莫辞贫贱阻心期。家住洲头定近远，朝泛轻桡暮当返。不能随尔卧芳洲，自念天机一何浅。
刘得仁,题终南麻先生寂禅师石室,因居石室贫，五十二回春。拥褐冥心客，穷经暮齿人。翠沉空水定，雨绝片云新。危细秋峰径，相随到顶频。
于武陵,长信宫,莫问古宫名，古宫空有城。惟应东去水，不改旧时声。
李频,过长江伤贾岛,忽从一宦远流离，无罪无人子细知。到得长江闻杜宇，想君魂魄也相随。
方干,寄台州孙从事百篇（登第初授华亭尉）,圣世科名酬志业，仙州秀色助神机。梅真入仕提雄笔，阮瑀从军著彩衣。昼寝不知山雪积，春游应趁夜潮归。相思莫讶音书晚，鸟去犹须叠日飞。
齐己,送隆公上人,独携谭柄去，千里指人寰。未断生徒望，难教白日闲。空江横落照，大府向西山。好骋陈那孔，谁云劫石顽。
王季文,青出蓝,芳蓝滋匹帛，人力半天经。浸润加新气，光辉胜本青。还同冰出水，不共草为萤。翻覆依襟上，偏知造化灵。
施肩吾,晓光词,日轮浮动羲和推，东方一轧天门开。风神为我扫烟雾，四海荡荡无尘埃。
黄滔,贻张蠙,梦思非一日，携手却凄凉。诗见江南雹，游经塞北霜。驱车先五漏，把菊后重阳。惆怅天边桂，谁教岁岁香。
司空图,牛头寺,终南最佳处，禅诵出青霄。群木澄幽寂，疏烟泛泬寥。
杜牧,题安州浮云寺楼寄湖州张郎中,去夏疏雨馀，同倚朱阑语。当时楼下水，今日到何处。恨如春草多，事与孤鸿去。楚岸柳何穷，别愁纷若絮。
戴叔伦,越溪村居,年来桡客寄禅扉，多话贫居在翠微。黄雀数声催柳变，清溪一路踏花归。空林野寺经过少，落日深山伴侣稀。负米到家春未尽，风萝闲扫钓鱼矶。
高適,秋日作,端居值秋节，此日更愁辛。寂寞无一事，蒿莱通四邻。闭门生白发，回首忆青春。岁月不相待，交游随众人。云霄何处托，愚直有谁亲。举酒聊自劝，穷通信尔身。
许浑,送曾主簿归楚州省觐，予亦明日归姑孰,帆转清淮极鸟飞，落帆应换老莱衣。河亭未醉先惆怅，明日还从此路归。
NA,吴人歌,朝判长洲暮判吴，道不拾遗人不孤。
杜牧,郡斋独酌（黄州作）,前年鬓生雪，今年须带霜。时节序鳞次，古今同雁行。甘英穷西海，四万到洛阳。东南我所见，北可计幽荒。中画一万国，角角棋布方。地顽压不穴，天迥老不僵。屈指百万世，过如霹雳忙。人生落其内，何者为彭殇？促束自系缚，儒衣宽且长。旗亭雪中过，敢问当垆娘。我爱李侍中，标标七尺强。白羽八扎弓，髀压绿檀枪。风前略横阵，紫髯分两傍。淮西万虎士，怒目不敢当。功成赐宴麟德殿，猿超鹘掠广球场。三千宫女侧头看，相排踏碎双明珰。旌竿幖幖旗z8々，意气横鞭归故乡。我爱朱处士，三吴当中央。罢亚百顷稻，西风吹半黄。尚可活乡里，岂唯满囷仓？后岭翠扑扑，前溪碧泱泱。雾晓起凫雁，日晚下牛羊。叔舅欲饮我，社瓮尔来尝。伯姊子欲归，彼亦有壶浆。西阡下柳坞，东陌绕荷塘。姻亲骨肉舍，烟火遥相望。太守政如水，长官贪似狼。征输一云毕，任尔自存亡。我昔造其室，羽仪鸾鹤翔。交横碧流上，竹映琴书床。出语无近俗，尧舜禹武汤。问今天子少，谁人为栋梁？我曰天子圣，晋公提纪纲。联兵数十万，附海正诛沧。谓言大义小不义，取易卷席如探囊。犀甲吴兵斗弓弩，蛇矛燕戟驰锋铓。岂知三载几百战，钩车不得望其墙！答云此山外，有事同胡羌。谁将国伐叛，话与钓鱼郎？溪南重回首，一径出修篁。尔来十三岁，斯人未曾忘。往往自抚己，泪下神苍茫。御史诏分洛，举趾何猖狂！阙下谏官业，拜疏无文章。寻僧解忧梦，乞酒缓愁肠。岂为妻子计，未去山林藏。平生五色线，愿补舜衣裳。弦歌教燕赵，兰芷浴河湟。腥膻一扫洒，凶狠皆披攘。生人但眠食，寿域富农桑。孤吟志在此，自亦笑荒唐。江郡雨初霁，刀好截秋光。池边成独酌，拥鼻菊枝香。醺酣更唱太平曲，仁圣天子寿无疆。
张籍,长塘湖,长塘湖，一斛水中半斛鱼。大鱼如柳叶，小鱼如针锋，水浊谁能辨真龙。
白居易,自叹二首,形羸自觉朝餐减，睡少偏知夜漏长。实事渐消虚事在，银鱼金带绕腰光。二毛晓落梳头懒，两眼春昏点药频。唯有闲行犹得在，心情未到不如人。
独孤及,萧文学山池宴集,檀栾千亩绿，知是辟疆园。远岫当庭户，诸花覆水源。主人邀尽醉，林鸟助狂言。莫问愁多少，今皆付酒樽。
白居易,答客说,吾学空门非学仙，恐君此说是虚传。海山不是吾归处，归即应归兜率天。
曹邺,寄贾驰先辈,游子想万里，何必登高台。闻君燕女吟，如自蓟北来。长安高盖多，健马东西街。尽说蒿簪古，将钱买金钗。我祖西园事，言之独伤怀。如今数君子，如鸟无树栖。济水一入河，便与清流乖。闻君欲自持，勿使吾道低。
韦庄,登汉高庙闲眺,独寻仙境上高原，云雨深藏古帝坛。天畔晚峰青簇簇，槛前春树碧团团。参差郭外楼台小，断续风中鼓角残。一带远光何处水，钓舟闲系夕阳滩。
顾夐,木兰花（即玉楼春）,月照玉楼春漏促，飒飒风摇庭砌竹。梦惊鸳被觉来时，何处管弦声断续。惆怅少年游冶去，枕上两蛾攒细绿。晓莺帘外语花枝，背帐犹残红蜡烛。柳映玉楼春日晚，雨细风轻烟草软。画堂鹦鹉语雕笼，金粉小屏犹半掩。香灭绣帏人寂寂，倚槛无言愁思远。恨郎何处纵疏狂，长使含啼眉不展。月皎露华窗影细，风送菊香黏绣袂。博山炉冷水沉微，惆怅金闺终日闭。懒展罗衾垂玉箸，羞对菱花篸宝髻。良宵好事枉教休，无计那他狂耍婿。拂水双飞来去燕，曲槛小屏山六扇。春愁凝思结眉心，绿绮懒调红锦荐。话别情多声欲战，玉箸痕留红粉面。镇长独立到黄昏，却怕良宵频梦见。
白居易,新亭病后独坐，招李侍郎公垂,新亭未有客，竟日独何为。趁暖泥茶灶，防寒夹竹篱。头风初定后，眼暗欲明时。浅把三分酒，闲题数句诗。应须置两榻，一榻待公垂。
刘沧,寓居寄友人,雨馀虚馆竹阴清，独坐书窗轸旅情。芳草衡门无马迹，古槐深巷有蝉声。夕阳云尽嵩峰出，远岸烟消洛水平。今夜南原赏佳景，月高风定苦吟生。
白居易,秋霁,金火不相待，炎凉雨中变。林晴有残蝉，巢冷无留燕。沉吟卷长簟，怆恻收团扇。向夕稍无泥，闲步青苔院。月出砧杵动，家家捣秋练。独对多病妻，不能理针线。冬衣殊未制，夏服行将绽。何以迎早秋，一杯聊自劝。
马湘,又诗一首,昔日曾随魏伯阳，无端醉卧紫金床。东君谓我多情赖，罚向人间作酒狂。
李白,江上寄巴东故人,汉水波浪远，巫山云雨飞。东风吹客梦，西落此中时。觉后思白帝，佳人与我违。瞿塘饶贾客，音信莫令稀。
薛馧,赠故人,昔别容如玉，今来鬓若丝。泪痕应共见，肠断阿谁知。
刘长卿,龙门八咏·渡水,日暮下山来，千山暮钟发。不知波上棹，还弄山中月。伊水连白云，东南远明灭。
白居易,元十八从事南海欲出庐山临别旧居有恋泉声之什…伸别情,贤侯辟士礼从容，莫恋泉声问所从。雨露初承黄纸诏，烟霞欲别紫霄峰。伤弓未息新惊鸟，得水难留久卧龙。我正退藏君变化，一杯可易得相逢。
元稹,山竹枝（自化感寺携来，至清源，投之辋川耳）,深院虎溪竹，远公身自栽。多惭折君节，扶我出山来。贵宅安危步，难将混俗材。还投辋川水，从作老龙回。
鲍溶,读李相心中乐,负海狂鲸纵巨鳞，四朝天子阻时巡。谁将侯玉乖南面，几使戎车殷左轮。久作妖星虚费日，终天洞亦何人。果闻丞相心中乐，上赞陶唐一万春。
齐己,黄雀行,双双野田雀，上下同饮啄。暖去栖蓬蒿，寒归傍篱落。殷勤避罗网，乍可遇雕鹗。雕鹗虽不仁，分明在寥廓。
西鄙人,哥舒歌,北斗七星高，哥舒夜带刀。至今窥牧马，不敢过临洮。
元稹,侠客行,侠客不怕死，怕在事不成，事成不肯藏姓名。我非窃贼谁夜行，白日堂堂杀袁盎。九衢草草人面青，此客此心师海鲸。海鲸露背横沧溟，海波分作两处生。分海减海力，侠客有谋，人不识测三尺铁蛇延二国。
NA,郊庙歌辞·祀圜丘乐章·舒和,叠璧凝影皇坛路，编珠流彩帝郊前。已奏黄钟歌大吕，还符宝历祚昌年。
张说,奉和圣制幸韦嗣立山庄应制,西京上相出扶阳，东郊别业好池塘。自非仁智符天赏，安能日月共回光。
刘商,送从弟赴上都,车骑秦城远，囊装楚客贫。月明思远道，诗罢诉何人。
NA,郊庙歌辞·武后享清庙乐章十首·第四迎神,敬奠蘋藻，式罄虔襟。洁诚斯展，伫降灵歆。
汪遵,昭君,汉家天子镇寰瀛，塞北羌胡未罢兵。猛将谋臣徒自贵，蛾眉一笑塞尘清。
孟简,郊庙歌辞·享惠昭太子庙乐章·送文舞出迎武舞入,喧喧金石容既缺，肃肃羽驾就行列。缑山遗响昔所闻，庙庭进旅今攸设。
元稹,新秋,旦暮已凄凉，离人远思忙。夏衣临晓薄，秋影入檐长。前事风随扇，归心燕在梁。殷勤寄牛女，河汉正相望。
雍裕之,四气,春禽犹竞啭，夏木忽交阴。稍觉秋山远，俄惊冬霰深。
陈子昂,和陆明府赠将军重出塞,忽闻天上将，关塞重横行。始返楼兰国，还向朔方城。黄金装战马，白羽集神兵。星月开天阵，山川列地营。晚风吹画角，春色耀飞旌。宁知班定远，犹是一书生。
张南史,泉,泉，泉。色净，苔鲜。石上激，云中悬。津流竹树，脉乱山川。扣玉千声应，含风百道连。太液并归池上，云阳旧出宫边。北陵井深凿不到，我欲添泪作潺湲。
刘氏媛,相和歌辞·长门怨二首,雨滴梧桐秋夜长，愁心和雨到昭阳。泪痕不学君恩断，拭却千行更万行。学画蛾眉独出群，当时人道便承恩。经年不见君王面，花落黄昏空掩门。
杜牧,赠猎骑,已落双雕血尚新，鸣鞭走马又翻身。凭君莫射南来雁，恐有家书寄远人。
王建,戴胜词,戴胜谁与尔为名，木中作窠墙上鸣。声声催我急种谷，人家向田不归宿。紫冠采采褐羽斑，衔得蜻蜓飞过屋。可怜白鹭满绿池，不如戴胜知天时。
齐己,戒小师,不肯吟诗不听经，禅宗异岳懒游行。他年白首当人问，将底言谈对后生。
许浑,早秋韶阳夜雨,宋玉含凄梦亦惊，芙蓉山响一猿声。阴云迎雨枕先润，夜电引雷窗暂明。暗惜水花飘广槛，远愁风叶下高城。西归万里未千里，应到故园春草生。
褚亮,明堂乐章·舒和,御扆合宫承宝历，席图重馆奉明灵。偃武修文九围泰，沉烽静柝八荒宁。
徐敞,月映清淮流,遥夜淮弥净，浮空月正明。虚无含气白，凝澹映波清。见底深还浅，居高缺复盈。处柔知坎德，持洁表阴精。利物功难并，和光道已成。安流方利涉，应鉴此时情。
孟浩然,白云先生王迥见访,闲归日无事，云卧昼不起。有客款柴扉，自云巢居子。居闲好芝朮，采药来城市。家在鹿门山，常游涧泽水。手持白羽扇，脚步青芒履。闻道鹤书征，临流还洗耳。
于鹄,公子行,少年初拜大长秋，半醉垂鞭见列侯。马上抱鸡三市斗，袖中携剑五陵游。玉箫金管迎归院，锦袖红妆拥上楼。更向院西新买宅，月波春水入门流。
欧阳衮,听郢客歌阳春白雪,寂听郢中人，高歌已绝伦。临风飘白雪，向日奏阳春。调雅偏盈耳，声长杳入神。连连贯珠并，袅袅遏云频。度曲知难和，凝情想任真。周郎如赏羡，莫使滞芳晨。
韩愈,鸣雁,嗷嗷鸣雁鸣且飞，穷秋南去春北归。去寒就暖识所依，天长地阔栖息稀。风霜酸苦稻粱微，毛羽摧落身不肥。裴回反顾群侣违。哀鸣欲下洲渚非。江南水阔朝云多，草长沙软无网罗。闲飞静集鸣相和，违忧怀惠性匪他。凌风一举君谓何。
孟云卿,古别离,朝日上高台，离人怨秋草。但见万里天，不见万里道。君行本迢远，苦乐良难保。宿昔梦同衾，忧心常倾倒。含酸欲谁诉，展转伤怀抱。结发年已迟，征行去何早。寒暄有时谢，憔悴难再好。人皆算年寿，死者何曾老。少壮无见期，水深风浩浩。
杜牧,秋晚怀茅山石涵村舍,十亩山田近石涵，村居风俗旧曾谙。帘前白艾惊春燕，篱上青桑待晚蚕。云暖采茶来岭北，月明沽酒过溪南。陵阳秋尽多归思，红树萧萧覆碧潭。
李商隐,陈后宫,茂苑城如画，阊门瓦欲流。还依水光殿，更起月华楼。侵夜鸾开镜，迎冬雉献裘。从臣皆半醉，天子正无愁。
齐己,荆渚偶作,无味吟诗即把经，竟将疏野访谁行。身依江寺庭无树，山绕天涯路有兵。竹瓦雨声漂永日，纸窗灯焰照残更。从容一觉清凉梦，归到龙潭扫石枰。
温庭筠,赠隐者,茅堂对薇蕨，炉暖一裘轻。醉后楚山梦，觉来春鸟声。采茶溪树绿，煮药石泉清。不问人间事，忘机过此生。
皇甫冉,送王绪剡中（一作送王公还剡中别业）,不见关山去，何时到剡中。已闻成竹木，更道长儿童。篱落云常聚，村墟水自通。朝朝忆玄度，非是对清风。
刘虚白,献主文,二十年前此夜中，一般灯烛一般风。不知岁月能多少，犹著麻衣待至公。
孙逖,和上巳连寒食有怀京洛,天津御柳碧遥遥，轩骑相从半下朝。行乐光辉寒食借，太平歌舞晚春饶。红妆楼下东郊道，青草洲边南渡桥。坐见司空扫西第，看君侍从落花朝。
王建,夜看美人宫棋,宫棋布局不依经，黑白分明子数停。巡拾玉沙天汉晓，犹残织女两三星。
齐己,闻道林诸友尝茶因有寄,枪旗冉冉绿丛园，谷雨初晴叫杜鹃。摘带岳华蒸晓露，碾和松粉煮春泉。高人梦惜藏岩里，白硾封题寄火前。应念苦吟耽睡起，不堪无过夕阳天。
李中,海上春夕旅怀寄左偃,柳过清明絮乱飞，感时怀旧思凄凄。月生楼阁云初散，家在汀洲梦去迷。发白每惭清鉴启，酒醒长怯子规啼。北山高卧风骚客，安得同吟复杖藜。
韩愈,和虞部卢四酬翰林钱七赤藤杖歌（元和四年作）,赤藤为杖世未窥，台郎始携自滇池。滇王扫宫避使者，跪进再拜语嗢咿。绳桥拄过免倾堕，性命造次蒙扶持。途经百国皆莫识，君臣聚观逐旌麾。共传滇神出水献，赤龙拔须血淋漓。又云羲和操火鞭，暝到西极睡所遗。几重包裹自题署，不以珍怪夸荒夷。归来捧赠同舍子，浮光照手欲把疑。空堂昼眠倚牖户，飞电著壁搜蛟螭。南宫清深禁闱密，唱和有类吹埙篪。妍辞丽句不可继，见寄聊且慰分司。
李白,荆州贼平，临洞庭言怀作,修蛇横洞庭，吞象临江岛。积骨成巴陵，遗言闻楚老。水穷三苗国，地窄三湘道。岁晏天峥嵘，时危人枯槁。思归阴丧乱，去国伤怀抱。郢路方丘墟，章华亦倾倒。风悲猿啸苦，木落鸿飞早。日隐西赤沙，月明东城草。关河望已绝，氛雾行当扫。长叫天可闻，吾将问苍昊。
岑参,题李士曹厅壁画度雨云歌,似出栋梁里，如和风雨飞。掾曹有时不敢归，谓言雨过湿人衣。
冯著,燕衔泥,双燕碌碌飞入屋，屋中老人喜燕归，裴回绕我床头飞。去年为尔逐黄雀，雨多屋漏泥土落。尔莫厌老翁茅屋低，梁头作窠梁下栖。尔不见东家黄鷇鸣啧啧，蛇盘瓦沟鼠穿壁。豪家大屋尔莫居，骄儿少妇采尔雏。井旁写水泥自足，衔泥上屋随尔欲。
无名氏,唐衢墓（一作贾岛诗）,京洛先生三尺坟，阴风惨惨土和云。从来有感君皆哭，今日无君谁哭君。
苏味道,初春行宫侍宴应制（得天字）,温液吐涓涓，跳波急应弦。簪裾承睿赏，花柳发韶年。圣酒千钟洽，宸章七曜悬。微臣从此醉，还似梦钧天。
张籍,湖南曲,潇湘多别离，风起芙蓉洲。江上人已远，夕阳满中流。鸳鸯东南飞，飞上青山头。
无作,谢武肃王,云鹤性孤单，争堪名利关。衔恩虽入国，辞命却归山。
白居易,游城南，留元九、李二十晚归,老游春饮莫相违，不独花稀人亦稀。更劝残杯看日影，犹应趁得鼓声归。
廖融,谢翁宏以诗百篇见示,高奇一百篇，造化见工全。积思游沧海，冥搜入洞天。神珠迷罔象，端玉匪雕镌。休叹不得力，离骚千古传。
李商隐,高花,花将人共笑，篱外露繁枝。宋玉临江宅，墙低不碍窥。
王维,赠裴十迪,风景日夕佳，与君赋新诗。澹然望远空，如意方支颐。春风动百草，兰蕙生我篱。暧暧日暖闺，田家来致词。欣欣春还皋，淡淡水生陂。桃李虽未开，荑萼满芳枝。请君理还策，取告将农时。
翁洮,冬,寂寂栖心向杳冥，苦吟寒律句偏清。云凝止水鱼龙蛰，雪点遥峰草木荣。迥夜炉翻埃烬色，天河冰辗辘轳声。归飞未得东风力，魂断三山九万程。
宋之问,桂州黄潭舜祠,虞世巡百越，相传葬九疑。精灵游此地，祠树日光辉。禋祭忽群望，丹青图二妃。神来兽率舞，仙去凤还飞。日暝山气落，江空潭霭微。帝乡三万里，乘彼白云归。
李白,赠友人三首,兰生不当户，别是闲庭草。夙被霜露欺，红荣已先老。谬接瑶华枝，结根君王池。顾无馨香美，叨沐清风吹。馀芳若可佩，卒岁长相随。袖中赵匕首，买自徐夫人。玉匣闭霜雪，经燕复历秦。其事竟不捷，沦落归沙尘。持此愿投赠，与君同急难。荆卿一去后，壮士多摧残。长号易水上，为我扬波澜。凿井当及泉，张帆当济川。廉夫唯重义，骏马不劳鞭。人生贵相知，何必金与钱。慢世薄功业，非无胸中画。谑浪万古贤，以为儿童剧。立产如广费，匡君怀长策。但苦山北寒，谁知道南宅。岁酒上逐风，霜鬓两边白。蜀主思孔明，晋家望安石。时人列五鼎，谈笑期一掷。虎伏被胡尘，渔歌游海滨。弊裘耻妻嫂，长剑托交亲。夫子秉家义，群公难与邻。莫持西江水，空许东溟臣。他日青云去，黄金报主人。
马戴,题庐山寺,白茅为屋宇编荆，数处阶墀石叠成。东谷笑言西谷响，下方云雨上方晴。鼠惊樵客缘苍壁，猿戏山头撼紫柽。别有一条投涧水，竹筒斜引入茶铛。
于武陵,赠卖松人,入市虽求利，怜君意独真。劚将寒涧树，卖与翠楼人。瘦叶几经雪，淡花应少春。长安重桃李，徒染六街尘。
李端,杂曲歌辞·古别离二首,水国叶黄时，洞庭霜落夜。行舟闻商估，宿在枫林下。此地送君还，茫茫似梦间。后期知几日，前路转多山。巫峡通湘浦，迢迢隔云雨。天晴见海樯，月落闻津鼓。人老自多愁，水深难急流。清宵歌一曲，白首对汀洲。与君桂阳别，令君岳阳待。后事忽差池，前期日空在。木落雁嗷嗷，洞庭波浪高。远山云似盖，极浦树如毫。朝发能几里，暮来风又起。如何两处愁，皆在孤舟里。昨夜天月明，长川寒且清。菊花开欲尽，荠菜拍来生。下江帆势速，五两遥相逐。欲问去时人，知投何处宿。空令猿啸时，泣对湘潭竹。
戎昱,抚州处士湖泛舟送北回两指此南昌县查溪兰若别,移樽铺山曲，祖帐查溪阴。铺山即远道，查溪非故林。凄然诵新诗，落泪沾素襟。郡政我何有，别情君独深。禅庭古树秋，宿雨清沈沈。挥袂故里远，悲伤去住心。
雍陶,句,古木闽州道，驱羸落照间。投村碍野水，问店隔荒山。
司空曙,咏古寺花,共爱芳菲此树中，千跗万萼裹枝红。迟迟欲去犹回望，覆地无人满寺风。
司空图,漫书,乐退安贫知是分，成家报国亦何惭。到还僧院心期在，瑟瑟澄鲜百丈潭。
蒋涣,登栖霞寺塔,三休寻磴道，九折步云霓。瀍涧临江北，郊原极海西。沙平瓜步出，树远绿杨低。南指晴天外，青峰是会稽。
白居易,简简吟,苏家小女名简简，芙蓉花腮柳叶眼。十一把镜学点妆，十二抽针能绣裳。十三行坐事调品，不肯迷头白地藏。玲珑云髻生花样，飘飖风袖蔷薇香。殊姿异态不可状，忽忽转动如有光。二月繁霜杀桃李，明年欲嫁今年死。丈人阿母勿悲啼，此女不是凡夫妻。恐是天仙谪人世，只合人间十三岁。大都好物不坚牢，彩云易散琉璃脆。
高骈,闻河中王铎加都统,炼汞烧铅四十年，至今犹在药炉前。不知子晋缘何事，只学吹箫便得仙。
白居易,宿东亭晓兴,温温土炉火，耿耿纱笼烛。独抱一张琴，夜入东斋宿。窗声度残漏，帘影浮初旭。头痒晓梳多，眼昏春睡足。负暄檐宇下，散步池塘曲。南雁去未回，东风来何速。雪依瓦沟白，草绕墙根绿。何言万户州，太守常幽独。
张正元,冬日可爱（一作陈讽诗）,寒日临清昼，辽天一望时。未消埋径雪，先暖读书帷。属思光难驻，舒情影若遗。晋臣曾比德，谢客昔言诗。散彩宁偏煦，流阴信不追。馀辉如可就，回烛幸无私。
若耶溪女子,题三乡诗,昔逐良人西入关，良人身殁妾空还。谢娘卫女不相待，为雨为云归此山。
韩愈,同宿联句,自从别君来，远出遭巧谮。斑斑落春泪，浩浩浮秋浸。毛奇睹象犀，羽怪见鵩鸩。朝行多危栈，夜卧饶惊枕。生荣今分逾，死弃昔情任。鹓行参绮陌，鸡唱闻清禁。山晴指高标，槐密骛长荫。直辞一以荐，巧舌千皆fE。匡鼎惟说诗，桓谭不读谶。逸韵何嘈嗷，高名俟沽赁。纷葩欢屡填，旷朗忧早渗。为君开酒肠，颠倒舞相饮。曦光霁曙物，景曜铄宵祲。儒门虽大启，奸首不敢闯。义泉虽至近，盗索不敢沁。清琴试一挥，白鹤叫相喑。欲知心同乐，双茧抽作纴。
张籍,贾客乐,金陵向西贾客多，船中生长乐风波。欲发移船近江口，船头祭神各浇酒。停杯共说远行期，入蜀经蛮谁别离。金多众中为上客，夜夜算缗眠独迟。秋江初月猩猩语，孤帆夜发潇湘渚。水工持楫防暗滩，直过山边及前侣。年年逐利西复东，姓名不在县籍中。农夫税多长辛苦，弃业长为贩宝翁。
邵谒,岁丰,皇天降丰年，本忧贫士食。贫士无良畴，安能得稼穑。工佣输富家，日落长叹息。为供豪者粮，役尽匹夫力。天地莫施恩，施恩强者得。
皎然,送皇甫侍御曾还丹阳别业,云阳别夜忆春耕，花发菱湖问去程。积水悠扬何处梦，乱山稠叠此时情。将离有月教弦断，赠远无兰觉意轻。朝右要君持汉典，明年北墅可须营。
杜甫,归燕,不独避霜雪，其如俦侣稀。四时无失序，八月自知归。春色岂相访，众雏还识机。故巢傥未毁，会傍主人飞。
朱庆馀,送石协律归吴兴别业,识来无定居，此去复何如。一与耕者遇，转将朝客疏。资身唯药草，教子但诗书。曾许黄庭本，斯言岂合虚。
权德舆,早夏青龙寺致斋凭眺感物因书十四韵,晓出文昌宫，憩兹青莲宇。洁斋奉明祀，凭览伤夐古。秦为三月火，汉乃一抔土。诈力自湮沦，霸仪终莽卤。中南横峻极，积翠泄云雨。首夏谅清和，芳阴接场圃。仁祠閟严净，稽首洗灵府。虚室僧正禅，危梁燕初乳。通庄走声利，结驷乃旁午。观化复何如，刳心信为愈。盛时忽过量，弱质本无取。静永环中枢，益愧腰下组。尘劳期抖擞，陟降聊俯偻。遗韵留壁间，凄然感东武。
白居易,戏赠梦得，兼呈思黯,霜鬓莫欺今老矣，一杯莫笑便陶然。陈郎中处为高户，裴使君前作少年。顾我独狂多自哂，与君同病最相怜。月终斋满谁开素，须拟奇章置一筵。
赵彦昭,苑中人日遇雪应制,始见青云干律吕，俄逢瑞雪应阳春。今日回看上林树，梅花柳絮一时新。
温庭筠,咸阳值雨,咸阳桥上雨如悬，万点空濛隔钓船。还似洞庭春水色，晓云将入岳阳天。
陆畅,新晴爱月（一作山斋玩月）,野性平生惟爱月，新晴半夜睹蝉娟。起来自擘纱窗破，恰漏清光落枕前。
贾岛,送僧游衡岳,心知衡岳路，不怕去人稀。船里犹鸣磬，溪头自曝衣。有家从小别，无寺不言归。料得逢寒住，当禅雪满扉。
高適,送桂阳孝廉,桂阳年少西入秦，数经甲科犹白身。即今江海一归客，他日云霄万里人。
刘长卿,吴中闻潼关失守，因奉寄淮南萧判官,一雁飞吴天，羁人伤暮律。松江风袅袅，波上片帆疾。木落姑苏台，霜收洞庭橘。萧条长洲外，唯见寒山出。胡马嘶秦云，汉兵乱相失。关中因窃据，天下共忧栗。南楚有琼枝，相思怨瑶瑟。一身寄沧洲，万里看白日。赴敌甘负戈，论兵勇投笔。临风但攘臂，择木将委质。不如归远山，云卧饭松栗。
韩愈,独钓四首,侯家林馆胜，偶入得垂竿。曲树行藤角，平池散芡盘。羽沈知食驶，缗细觉牵难。聊取夸儿女，榆条系从鞍。一径向池斜，池塘野草花。雨多添柳耳，水长减蒲芽。坐厌亲刑柄，偷来傍钓车。太平公事少，吏隐讵相赊。独往南塘上，秋晨景气醒。露排四岸草，风约半池萍。鸟下见人寂，鱼来闻饵馨。所嗟无可召，不得倒吾瓶。秋半百物变，溪鱼去不来。风能坼芡觜，露亦染梨腮。远岫重叠出，寒花散乱开。所期终莫至，日暮与谁回。
沈佺期,喜赦,去岁投荒客，今春肆眚归。律通幽谷暖，盆举太阳辉。喜气迎冤气，青衣报白衣。还将合浦叶，俱向洛城飞。
杜甫,严郑公阶下新松（得沾字）,弱质岂自负，移根方尔瞻。细声闻玉帐，疏翠近珠帘。未见紫烟集，虚蒙清露沾。何当一百丈，欹盖拥高檐。
NA,郊庙歌辞·五郊乐章·青郊迎神,缇幕移候，青郊启蛰。淑景迟迟，和风习习。璧玉宵备，旌旄曙立。张乐以迎，帝神其入。
白居易,犬鸢,晚来天气好，散步中门前。门前何所有，偶睹犬与鸢。鸢饱凌风飞，犬暖向日眠。腹舒稳贴地，翅凝高摩天。上无罗弋忧，下无羁锁牵。见彼物遂性，我亦心适然。心适复何为，一咏逍遥篇。此仍著于适，尚未能忘言。
李涉,赠龙泉洞尘上人,八十山僧眼未昏，独寻流水到穷源。自言共得龙神语，拟作茅庵住洞门。
殷尧藩,端午日,少年佳节倍多情，老去谁知感慨生。不效艾符趋习俗，但祈蒲酒话升平。鬓丝日日添头白，榴锦年年照眼明。千载贤愚同瞬息，几人湮没几垂名。
晁采,秋日再寄,珍簟生凉夜漏馀，梦中恍惚觉来初。魂离不得空成病，面见无由浪寄书。窗外江村钟响绝，枕边梧叶雨声疏。此时最是思君处，肠断寒猿定不如。
高骈,遣兴,浮世忙忙蚁子群，莫嗔头上雪纷纷。沈忧万种与千种，行乐十分无一分。越外险巇防俗事，就中拘检信人文。醉乡日月终须觅，去作先生号白云。
杨汝士,戏柳棠,文章漫道能吞凤，杯酒何曾解吃鱼。今日梓州张社会，应须遭这老尚书。
李隆基,春日出苑游瞩（太子时作）,三阳丽景早芳辰，四序佳园物候新。梅花百树障去路，垂柳千条暗回津。鸟飞直为惊风叶，鱼没都由怯岸人。惟愿圣主南山寿，何愁不赏万年春。
鱼玄机,暮春即事,深巷穷门少侣俦，阮郎唯有梦中留。香飘罗绮谁家席，风送歌声何处楼。街近鼓鼙喧晓睡，庭闲鹊语乱春愁。安能追逐人间事，万里身同不系舟。
孟郊,赠竟陵卢使君虔别,赤日千里火，火中行子心。孰不苦焦灼，所行为贫侵。山木岂无凉，猛兽蹲清阴。归人忆平坦，别路多岖嶔。赖得竟陵守，时闻建安吟。赠别折楚芳，楚芳摇衣襟。
韩翃,酬程延秋夜即事见赠,长簟迎风早，空城澹月华。星河秋一雁，砧杵夜千家。节候看应晚，心期卧亦赊。向来吟秀句，不觉已鸣鸦。
顾况,送柳宜城葬,鸣笳已逐春风咽，匹马犹依旧路嘶。遥望柳家门外树，恐闻黄鸟向人啼。
刘沧,和友人忆洞庭旧居,客舍经时益苦吟，洞庭犹忆在前林。青山残月有归梦，碧落片云生远心。谿路烟开江月出，草堂门掩海涛深。因君话旧起愁思，隔水数声何处砧。
王翰,龙兴观金箓建醮（景龙二年）,泰山岩岩兮凌紫氛，中有群仙兮乘白云，陈金荐璧兮。
胡曾,咏史诗·彭泽,英杰那堪屈下僚，便栽门柳事萧条。凤凰不共鸡争食，莫怪先生懒折腰。
刘叉,姚秀才爱予小剑因赠,一条古时水，向我手心流。临行泻赠君，勿薄细碎仇。
白居易,和梦游春诗一百韵,昔君梦游春，梦游仙山曲。怳若有所遇，似惬平生欲。因寻菖蒲水，渐入桃花谷。到一红楼家，爱之看不足。池流渡清泚，草嫩蹋绿蓐。门柳暗全低，檐樱红半熟。转行深深院，过尽重重屋。乌龙卧不惊，青鸟飞相逐。渐闻玉珮响，始辨珠履躅。遥见窗下人，娉婷十五六。霞光抱明月，莲艳开初旭。缥缈云雨仙，氛氲兰麝馥。风流薄梳洗，时世宽妆束。袖软异文绫，裾轻单丝縠。裙腰银线压，梳掌金筐蹙。带襭紫蒲萄，袴花红石竹。凝情都未语，付意微相瞩。眉敛远山青，鬟低片云绿。帐牵翡翠带，被解鸳鸯襆。秀色似堪餐，秾华如可掬。半卷锦头席，斜铺绣腰褥。朱唇素指匀，粉汗红绵扑。心惊睡易觉，梦断魂难续。笼委独栖禽，剑分连理木。存诚期有感，誓志贞无黩。京洛八九春，未曾花里宿。壮年徒自弃，佳会应无复。鸾歌不重闻，凤兆从兹卜。韦门女清贵，裴氏甥贤淑。罗扇夹花灯，金鞍攒绣毂。既倾南国貌，遂坦东床腹。刘阮心渐忘，潘杨意方睦。新修履信第，初食尚书禄。九酝备圣贤，八珍穷水陆。秦家重萧史，彦辅怜卫叔。朝馔馈独盘，夜醪倾百斛。亲宾盛辉赫，妓乐纷晔煜。宿醉才解酲，朝欢俄枕麹。饮过君子争，令甚将军酷。酩酊歌鹧鸪，颠狂舞鸲鹆。月流春夜短，日下秋天速。谢傅隙过驹，萧娘风过烛。全凋蕣花折，半死梧桐秃。暗镜对孤鸾，哀弦留寡鹄。凄凄隔幽显，冉冉移寒燠。万事此时休，百身何处赎。提携小儿女，将领旧姻族。再入朱门行，一傍青楼哭。枥空无厩马，水涸失池鹜。摇落废井梧，荒凉故篱菊。莓苔上几阁，尘土生琴筑。舞榭缀蟏蛸，歌梁聚蝙蝠。嫁分红粉妾，卖散苍头仆。门客思彷徨，家人泣咿噢。心期正萧索，宦序仍拘跼。怀策入崤函，驱车辞郏鄏。逢时念既济，聚学思大畜。端详筮仕蓍，磨拭穿杨镞。始从雠校职，首中贤良目。一拔侍瑶墀，再升纡绣服。誓酬君王宠，愿使朝廷肃。密勿奏封章，清明操宪牍。鹰鞲中病下，豸角当邪触。纠谬静东周，申冤动南蜀。危言诋阍寺，直气忤钧轴。不忍曲作钩，乍能折为玉。扪心无愧畏，腾口有谤讟。只要明是非，何曾虞祸福。车摧太行路，剑落酆城狱。襄汉问修途，荆蛮指殊俗。谪为江府掾，遣事荆州牧。趋走谒麾幢，喧烦视鞭朴。簿书常自领，缧囚每亲鞫。竟日坐官曹，经旬旷休沐。宅荒渚宫草，马瘦畬田粟。薄俸等涓毫，微官同桎梏。月中照形影，天际辞骨肉。鹤病翅羽垂，兽穷爪牙缩。行看须间白，谁劝杯中绿。时伤大野麟，命问长沙鵩。夏梅山雨渍，秋瘴江云毒。巴水白茫茫，楚山青簇簇。吟君七十韵，是我心所蓄。既去诚莫追，将来幸前勖。欲除忧恼病，当取禅经读。须悟事皆空，无令念将属。请思游春梦，此梦何闪倏。艳色即空花，浮生乃焦谷。良姻在嘉偶，顷克为单独。入仕欲荣身，须臾成黜辱。合者离之始，乐兮忧所伏。愁恨僧祇长，欢荣刹那促。觉悟因傍喻，迷执由当局。膏明诱暗蛾，阳焱奔痴鹿。贪为苦聚落，爱是悲林麓。水荡无明波，轮回死生辐。尘应甘露洒，垢待醍醐浴。障要智灯烧，魔须慧刀戮。外熏性易染，内战心难衄。法句与心王，期君日三复。
白居易,舟中晚起,日高犹掩水窗眠，枕簟清凉八月天。泊处或依沽酒店，宿时多伴钓鱼船。退身江海应无用，忧国朝廷自有贤。且向钱唐湖上去，冷吟闲醉二三年。
许浑,缑山庙,王子吹箫月满台，玉箫清转鹤裴回。曲终飞去不知处，山下碧桃春自开。
李白,书怀赠南陵常赞府,岁星入汉年，方朔见明主。调笑当时人，中天谢云雨。一去麒麟阁，遂将朝市乖。故交不过门，秋草日上阶。当时何特达，独与我心谐。置酒凌歊台，欢娱未曾歇。歌动白纻山，舞回天门月。问我心中事，为君前致辞。君看我才能，何似鲁仲尼。大圣犹不遇，小儒安足悲。云南五月中，频丧渡泸师。毒草杀汉马，张兵夺云旗。至今西二河，流血拥僵尸。将无七擒略，鲁女惜园葵。咸阳天下枢，累岁人不足。虽有数斗玉，不如一盘粟。赖得契宰衡，持钧慰风俗。自顾无所用，辞家方来归。霜惊壮士发，泪满逐臣衣。以此不安席，蹉跎身世违。终当灭卫谤，不受鲁人讥。
子兰,观棋,拂局尽消时，能因长路迟。点头初得计，格手待无疑。寂默亲遗景，凝神入过思。共藏多少意，不语两相知。
吴士矩,饮后献时相,一夕心期一种欢，那知疏散负杯盘。尊前数片朝云在，不许冯公子细看。
柳宗元,与崔策登西山（策字子符，集有送崔九序）,鹤鸣楚山静，露白秋江晓。连袂度危桥，萦回出林杪。西岑极远目，毫末皆可了。重叠九疑高，微茫洞庭小。迥穷两仪际，高出万象表。驰景泛颓波，遥风递寒筱。谪居安所习，稍厌从纷扰。生同胥靡遗，寿比彭铿夭。蹇连困颠踣，愚蒙怯幽眇。非令亲爱疏，谁使心神悄。偶兹遁山水，得以观鱼鸟。吾子幸淹留，缓我愁肠绕。
李山甫,刘员外寄移菊,秋来缘树复缘墙，怕共平芜一例荒。颜色不能随地变，风流唯解逐人香。烟含细叶交加碧，露拆寒英次第黄。深谢栽培与知赏，但惭终岁待重阳。
崔涂,途中秋晚送友人归江南,又指烟波算路岐，此生多是厌羁离。正逢摇落仍须别，不待登临已合悲。里巷半空兵过后，水云初冷雁来时。扁舟未得如君去，空向沧江梦所思。
韩愈,寄崔二十六立之,西城员外丞，心迹两屈奇。往岁战词赋，不将势力随。下驴入省门，左右惊纷披。傲兀坐试席，深丛见孤罴。文如翻水成，初不用意为。四座各低面，不敢捩眼窥。升阶揖侍郎，归舍日未欹。佳句喧众口，考官敢瑕疵。连年收科第，若摘颔底髭。回首卿相位，通途无他岐。岂论校书郎，袍笏光参差。童稚见称说，祝身得如斯。侪辈妒且热，喘如竹筒吹。老妇愿嫁女，约不论财赀。老翁不量分，累月笞其儿。搅搅争附托，无人角雄雌。由来人间事，翻覆不可知。安有巢中鷇，插翅飞天陲。驹麛著爪牙，猛虎借与皮。汝头有缰系，汝脚有索縻。陷身泥沟间，谁复禀指撝。不脱吏部选，可见偶与奇。又作朝士贬，得非命所施。客居京城中，十日营一炊。逼迫走巴蛮，恩爱座上离。昨来汉水头，始得完孤羁。桁挂新衣裳，盎弃食残糜。苟无饥寒苦，那用分高卑。怜我还好古，宦途同险巇。每旬遗我书，竟岁无差池。新篇奚其思，风幡肆逶迤。又论诸毛功，劈水看蛟螭。雷电生睒睗，角鬣相撑披。属我感穷景，抱华不能摛。唱来和相报，愧叹俾我疵。又寄百尺彩，绯红相盛衰。巧能喻其诚，深浅抽肝脾。开展放我侧，方餐涕垂匙。朋交日凋谢，存者逐利移。子宁独迷误，缀缀意益弥。举头庭树豁，狂飙卷寒曦。迢递山水隔，何由应埙篪。别来就十年，君马记騧骊。长女当及事，谁助出帨缡。诸男皆秀朗，几能守家规。文字锐气在，辉辉见旌麾。摧肠与戚容，能复持酒卮。我虽未耋老，发秃骨力羸。所馀十九齿，飘飖尽浮危。玄花著两眼，视物隔褷褵。燕席谢不诣，游鞍悬莫骑。敦敦凭书案，譬彼鸟黏黐。且吾闻之师，不以物自隳。孤豚眠粪壤，不慕太庙牺。君看一时人，几辈先腾驰。过半黑头死，阴虫食枯骴。欢华不满眼，咎责塞两仪。观名计之利，讵足相陪裨。仁者耻贪冒，受禄量所宜。无能食国惠，岂异哀癃罢。久欲辞谢去，休令众睢睢。况又婴疹疾，宁保躯不赀。不能前死罢，内实惭神祇。旧籍在东郡，茅屋枳棘篱。还归非无指，灞渭扬春澌。生兮耕吾疆，死也埋吾陂。文书自传道，不仗史笔垂。夫子固吾党，新恩释衔羁。去来伊洛上，相待安罛箄。我有双饮盏，其银得朱提。黄金涂物象，雕镌妙工倕。乃令千里鲸，幺麽微螽斯。犹能争明月，摆掉出渺瀰。野草花叶细，不辨薋菉葹。绵绵相纠结，状似环城陴。四隅芙蓉树，擢艳皆猗猗。鲸以兴君身，失所逢百罹。月以喻夫道，黾勉励莫亏。草木明覆载，妍丑齐荣萎。愿君恒御之，行止杂燧觿。异日期对举，当如合分支。
萧妃,夜梦,昨日梦君归，贱妾下鸣机。极知意气薄，不著去时衣。故言如梦里，赖得雁书飞。
刘商,怀张璪,苔石苍苍临涧水，阴风袅袅动松枝。世间唯有张通会，流向衡阳那得知。
雍陶,宿大彻禅师故院,竹房谁继生前事，松月空悬过去心。秋磬数声天欲晓，影堂斜掩一灯深。
李播,见美人闻琴不听,洛浦风流雪，阳台朝暮云。闻琴不肯听，似妒卓文君。
NA,荆棺峡谚,九子不葬父，一女打荆棺。
崔涂,友人问卜见招,何必问蓍龟，行藏自可期。但逢公道日，即是命通时。乐善知无厌，操心幸不欺。岂能花下泪，长似去年垂。
祖咏,泊扬子津,才入维扬郡，乡关此路遥。林藏初过雨，风退欲归潮。江火明沙岸，云帆碍浦桥。客衣今日薄，寒气近来饶。
皇甫冉,杂言无锡惠山寺流泉歌,寺有泉兮泉在山，锵金鸣玉兮长潺潺。作潭镜兮澄寺内，泛岩花兮到人间。土膏脉动知春早，隈隩阴深长苔草。处处萦回石磴喧，朝朝盥漱山僧老。僧自老，松自新。流活活，无冬春。任疏凿兮与汲引，若有意兮山中人。偏依佛界通仙境，明灭玲珑媚林岭。宛如太室临九潭，讵减天台望三井。我来结绶未经秋，已厌微官忆旧游。且复迟回犹未去，此心只为灵泉留。
杜甫,怀锦水居止二首,军旅西征僻，风尘战伐多。犹闻蜀父老，不忘舜讴歌。天险终难立，柴门岂重过。朝朝巫峡水，远逗锦江波。万里桥南宅，百花潭北庄。层轩皆面水，老树饱经霜。雪岭界天白，锦城曛日黄。惜哉形胜地，回首一茫茫。
权德舆,扬州与丁山人别,将军易道令威仙，华发清谈得此贤。惆怅今朝广陵别，辽东后会复何年。
徐凝,送日本使还,绝国将无外，扶桑更有东。来朝逢圣日，归去及秋风。夜泛潮回际，晨征苍莽中。鲸波腾水府，蜃气壮仙宫。天眷何期远，王文久已同。相望杳不见，离恨托飞鸿。
杜荀鹤,感春,无况青云有恨身，眼前花似梦中春。浮生七十今三十，已是人间半世人。
白居易,重酬钱员外,雪中重寄雪山偈，问答殷勤四句中。本立空名缘破妄，若能无妄亦无空。
李中,暮春怀故人,池馆寂寥三月尽，落花重叠盖莓苔。惜春眷恋不忍扫，感物心情无计开。梦断美人沈信息，目穿长路倚楼台。琅玕绣段安可得，流水浮云共不回。
无名氏,幽人折芳桂,厚地生芳桂，遥林耸干长。叶开风里色，花吐月中光。曙鸟啼馀翠，幽人爱早芳。动时垂露滴，攀处拂衣香。古调声犹苦，孤高力自强。一枝终是折，荣耀在东堂。
葛鸦儿,怀良人（一云朱滔时河北士人作）,蓬鬓荆钗世所稀，布裙犹是嫁时衣。胡麻好种无人种，正是归时不见归。
吴融,南迁途中作七首·寄友人,惊魂往往坐疑飘，便好为文慰寂寥。若待清湘葬鱼了，纵然招得不堪招。
周贺,出关寄贾岛,旧乡无子孙，谁共老青门。迢递早秋路，别离深夜村。伊流偕行客，岳响答啼猿。去后期招隐，何当复此言。
方干,酬故人陈乂都,远别那无梦，重游自有期。半年乡信到，两地赤心知。坐久吟移调，更长砚结凘。文人才力薄，终怕阿戎欺。
谭用之,约张处士游梁,莫学区区老一经，夷门关吏旧书生。晋朝灭后无中散，韩国亡来绝上卿。龙变洞中千谷冷，剑横天外八风清。好携长策干时去，免逐渔樵度太平。
方干,元日,晨鸡两遍报更阑，刁斗无声晓漏干。暖日映山调正气，东风入树舞残寒。轩车欲识人间感，献岁须来帝里看。才酌屠苏定年齿，坐中惟笑鬓毛斑。
韦应物,同长源归南徐，寄子西、子烈、有道,东洛何萧条，相思邈遐路。策驾复谁游，入门无与晤。还因送归客，达此缄中素。屡暌心所欢，岂得颜如故。所欢不可暌，严霜晨凄凄。如彼万里行，孤妾守空闺。临觞一长叹，素欲何时谐。
齐己,闻落叶,楚树雪晴后，萧萧落晚风。因思故国夜，临水几株空。煮茗烧干脆，行苔踏烂红。来年未离此，还见碧丛丛。
杜牧,途中作,绿树南阳道，千峰势远随。碧溪风澹态，芳树雨馀姿。野渡云初暖，征人袖半垂。残花不足醉，行乐是何时。
李端,留别故人（一作李颀诗）,此别不可道，此心当语谁。春风灞水上，饮马桃花时。误作好文士，只应游宦迟。留书下朝客，我有故山期。
陈陶,夏日怀天台（一作夏日有怀）,竹斋睡馀柘浆清，麟凤诱我劳此生。勿忆天台掩书坐，涧云起尽红峥嵘。
韦应物,寄洪州幕府卢二十一侍御（自南昌令拜，顷同官洛阳）,忽报南昌令，乘骢入郡城。同时趋府客，此日望尘迎。文苑台中妙，冰壶幕下清。洛阳相去远，犹使故林荣。
张籍,夏日可畏（一作丘为诗）,赫赫温风扇，炎炎夏日徂。火威驰迥野，畏景铄遥途。势矫翔阳翰，功分造化炉。禁城千品烛，黄道一轮孤。落照频空簟，馀晖卷夕梧。如何倦游子，中路独踟蹰。
白居易,同诸客嘲雪中马上妓,珊瑚鞭亸马踟蹰，引手低蛾索一盂。腰为逆风成弱柳，面因冲冷作凝酥。银篦稳篸乌罗帽，花襜宜乘叱拨驹。雪里君看何所似，王昭君妹写真图。
黄滔,奉和文尧对庭前千叶石榴,一朵千英绽晓枝，彩霞堪与别为期。移根若在芙蓉苑，岂向当年有醒时。
处默,山中作,席帘高卷枕高欹，门掩垂萝蘸碧溪。闲把史书眠一觉，起来山日过松西。
皮日休,南阳润卿将归雷平因而有赠,借问山中许道士，此回归去复何如。竹屏风扇抄遗事，柘步舆竿系隐书。绛树实多分紫鹿，丹沙泉浅种红鱼。东卿旄节看看至，静启茅斋慎扫除。
李白,闻李太尉大举秦兵百万出征东南懦夫请缨…崔侍御十九韵,秦出天下兵，蹴踏燕赵倾。黄河饮马竭，赤羽连天明。太尉杖旄钺，云旗绕彭城。三军受号令，千里肃雷霆。函谷绝飞鸟，武关拥连营。意在斩巨鳌，何论鲙长鲸。恨无左车略，多愧鲁连生。拂剑照严霜，雕戈鬘胡缨。愿雪会稽耻，将期报恩荣。半道谢病还，无因东南征。亚夫未见顾，剧孟阻先行。天夺壮士心，长吁别吴京。金陵遇太守，倒屣相逢迎。群公咸祖饯，四座罗朝英。初发临沧观，醉栖征虏亭。旧国见秋月，长江流寒声。帝车信回转，河汉复纵横。孤凤向西海，飞鸿辞北溟。因之出寥廓，挥手谢公卿。
白居易,池上竹下作,穿篱绕舍碧逶迤，十亩闲居半是池。食饱窗间新睡后，脚轻林下独行时。水能性淡为吾友，竹解心虚即我师。何必悠悠人世上，劳心费目觅亲知。
岑参,青龙招提归一上人远游吴楚别诗,久交应真侣，最叹青龙僧。弃官向二年，削发归一乘。了然莹心身，洁念乐空寂。名香泛窗户，幽磬清晓夕。往年仗一剑，由是佐二庭。于焉久从戎，兼复解论兵。世人犹未知，天子愿相见。朝从青莲宇，暮入白虎殿。宫女擎锡杖，御筵出香炉。说法开藏经，论边穷阵图。忘机厌尘喧，浪迹向江海。思师石可访，惠远峰犹在。今旦飞锡去，何时持钵还。湖烟冷吴门，淮月衔楚山。一身如浮云，万里过江水。相思眇天末，南望无穷已。
韩偓,春尽日,树头初日照西檐，树底蔫花夜雨沾。外院池亭闻动锁，后堂阑槛见垂帘。柳腰入户风斜倚，榆荚堆墙水半淹。把酒送春惆怅在，年年三月病厌厌。
李白,送张秀才从军,六驳食猛虎，耻从驽马群。一朝长鸣去，矫若龙行云。壮士怀远略，志存解世纷。周粟犹不顾，齐珪安肯分。抱剑辞高堂，将投崔冠军。长策扫河洛，宁亲归汝坟。当令千古后，麟阁著奇勋。
周贺,哭闲霄上人,林径西风急，松枝讲钞馀。冻髭亡夜剃，遗偈病时书。地燥焚身后，堂空著影初。吊来频落泪，曾忆到吾庐。
元稹,春馀遣兴,春去日渐迟，庭空草偏长。馀英间初实，雪絮萦蛛网。好鸟多息阴，新篁已成响。帘开斜照入，树褭游丝上。绝迹念物闲，良时契心赏。单衣颇新绰，虚室复清敞。置酒奉亲宾，树萱自怡养。笑倚连枝花，恭扶瑞藤杖。步屟恣优游，望山多气象。云叶遥卷舒，风裾动萧爽。簪缨固烦杂，江海徒浩荡。野马笼赤霄，无由负羁鞅。
武元衡,酬王十八见招,王昌家直在城东，落尽庭花昨夜风。高兴不辞千日醉，随君走马向新丰。
武元衡,独不见,荆门一柱观，楚国三休殿。环珮俨神仙，辉光生顾盼。春风细腰舞，明月高堂宴。梦泽水连云，渚宫花似霰。俄惊白日晚，始悟炎凉变。别岛异波潮，离鸿分海县。南北断相闻，叹嗟独不见。
张说,送乔安邑备,书阁移年岁，文明难复辞。欢言冬雪满，恨别夏云滋。外尹方为政，高明自不欺。老人骖驭往，童子狎雏嬉。日茂西河俗，寂寥东观期。遥怀秀才令，京洛见新诗。
张碧,秋日登岳阳楼晴望,三秋倚练飞金盏，洞庭波定平如刬。天高云卷绿罗低，一点君山碍人眼。漫漫万顷铺琉璃，烟波阔远无鸟飞。西南东北竞无际，直疑侵断青天涯。屈原回日牵愁吟，龙宫感激致应沈。贾生憔悴说不得，茫茫烟霭堆湖心。
无名氏,度世古玄歌,始青之下月与日，两半同升合为一。大如弹丸甘如蜜，出彼玉堂入金室，子若得之慎勿失。
刘长卿,严陵钓台，送李康成赴江东使,潺湲子陵濑，仿佛如在目。七里人已非，千年水空绿。新安江上孤帆远，应逐枫林万馀转。古台落日共萧条，寒水无波更清浅。台上渔竿不复持，却令猿鸟向人悲。滩声山翠至今在，迟尔行舟晚泊时。
孟贯,怀果上人,拥锡南游去，名香几处焚。别来无远信，多恐在深云。好月曾同步，幽香省共闻。相思不相见，林下叶纷纷。
李咸用,同友生春夜闻雨,春雨三更洗物华，乱和丝竹响豪家。滴繁知在长条柳，点重愁看破朵花。檐静尚疑兼雾细，灯摇应是逐风斜。此时童叟浑无梦，为喜流膏润谷芽。
李商隐,送从翁从东川弘农尚书幕,大镇初更帅，嘉宾素见邀。使车无远近，归路更烟霄。稳放骅骝步，高安翡翠巢。御风知有在，去国肯无聊。早忝诸孙末，俱从小隐招。心悬紫云阁，梦断赤城标。素女悲清瑟，秦娥弄玉箫。山连玄圃近，水接绛河遥。岂意闻周铎，翻然慕舜韶。皆辞乔木去，远逐断蓬飘。薄俗谁其激，斯民已甚恌。鸾皇期一举，燕雀不相饶。敢共颓波远，因之内火烧。是非过别梦，时节惨惊飙。未至谁能赋，中干欲病痟。屡曾纡锦绣，勉欲报琼瑶。我恐霜侵鬓，君先绶挂腰。甘心与陈阮，挥手谢松乔。锦里差邻接，云台闭寂寥。一川虚月魄，万崦自芝苗。瘴雨泷间急，离魂峡外销。非关无烛夜，其奈落花朝。几处逢鸣佩，何筵不翠翘。蛮童骑象舞，江市卖鲛绡。南诏知非敌，西山亦屡骄。勿贪佳丽地，不为圣明朝。少减东城饮，时看北斗杓。莫因乖别久，遂逐岁寒凋。盛幕开高宴，将军问故僚。为言公玉季，早日弃渔樵。
白居易,府酒五绝·谕妓,烛泪夜粘桃叶袖，酒痕春污石榴裙。莫辞辛苦供欢宴，老后思量悔煞君。
刘商,题山寺（一作题悟空寺）,扁舟水淼淼，曲岸复长塘。古寺春山上，登楼忆故乡。云烟横极浦，花木拥回廊。更有思归意，晴明陟上方。
郑锡,襄阳乐,春生岘首东，先暖习池风。拂水初含绿，惊林未吐红。渚边游汉女，桑下问庞公。磨灭怀中刺，曾将示孔融。
李山甫,赠弹琴李处士,情知此事少知音，自是先生枉用心。世上几时曾好古，人前何必更沾襟。致身不似笙竽巧，悦耳宁如郑卫淫。三尺焦桐七条线，子期师旷两沈沈。
李贤,黄台瓜辞,种瓜黄台下，瓜熟子离离。一摘使瓜好，再摘使瓜稀。三摘犹自可，摘绝抱蔓归。
戎昱,题招提寺,招提精舍好，石壁向江开。山影水中尽，鸟声天上来。一灯传岁月，深院长莓苔。日暮双林磬，泠泠送客回。
章孝标,赠匡山道者,尝闻一粒功，足以反衰容。方寸如不达，此生安可逢。寄书时态尽，忆语道情浓。争得携巾屦，同归鸟外峰。
刘禹锡,为郎分司寄上都同舍,籍通金马门，家在铜驼陌。省闼昼无尘，宫树朝凝碧。荒街浅深辙，古渡潺湲石。唯有嵩丘云，堪夸早朝客。
NA,郑仁表自语,天瑞有五色云，人瑞有郑仁表。
韩偓,凄凄,深将宠辱齐，往往亦凄凄。白日知丹抱，青云有旧蹊。嗜咸凌鲁济，恶洁助泾泥。风雨今如晦，堪怜报晓鸡。
翁洮,上子男寿昌宰,陶公为政卓潘齐，入县看花柳满堤。百里江山聊展骥，九皋云月怪驱鸡。高楼野色迎襟袖，比屋歌声远鼓鼙。只恐攀辕留不住，明时霄汉有丹梯。
郑谷,春夕伴同年礼部赵员外省直,锦帐名郎重锦科，清宵寓直纵吟哦。冰含玉镜春寒在，粉傅仙闱月色多。视草即应归属望，握兰知道暂经过。流莺百啭和残漏，犹把芳樽藉露莎。
朱庆馀,哭胡遇,寻僧昨日尚相随，忽见绯幡意可知。题处旧诗休更读，买来新马忆曾骑。不应随分空营奠，终拟求人与立碑。每向宣阳里中过，遥闻哭临泪先垂。
赵彦昭,奉和幸长安故城未央宫应制,夙驾移天跸，凭轩览汉都。寒烟收紫禁，春色绕黄图。旧史遗陈迹，前王失霸符。山河寸土尽，宫观尺椽无。崇高惟在德，壮丽岂为谟。茨室留皇鉴，熏歌盛有虞。
许棠,送张员外西川从事,为郎不入朝，自是赴嘉招。豸角初离首，金章已在腰。剑横阴绿野，栈响近丹霄。迎驿应相续，悬愁去路遥。
陈翊,宴柏台,华台陈桂席，密榭宴清真。柏叶犹霜气，桃花似汉津。青尊照深夕，绿绮映芳春。欲忆相逢后，无言岭海人。
温庭筠,荷叶杯,一点露珠凝冷，波影，满池塘。绿茎红艳两相乱，肠断，水风凉。镜水夜来秋月，如雪，采莲时。小娘红粉对寒浪，惆怅，正思惟。楚女欲归南浦，朝雨，湿愁红。小船摇漾入花里，波起，隔西风。
刘商,酬濬上人采药见寄,玉英期共采，云岭独先过。应得灵芝也，诗情一倍多。
NA,戏谏司语,韩谏议虽分左右，归拾遗莫辨存亡。
姚合,下第,枉为乡里举，射鹄艺浑疏。归路羞人问，春城赁舍居。闭门辞杂客，开箧读生书。以此投知己，还因胜自馀。
赵嘏,四祖寺,千株松下双峰寺，一盏灯前万里身。自为心猿不调伏，祖师元是世间人。
徐铉,自题山亭三首,簪组非无累，园林未是归。世喧长不到，何必故山薇。小舫行乘月，高斋卧看山。退公聊自足，争敢望长闲。跂石仍临水，披襟复挂冠。机心忘未得，棋局与鱼竿。
马戴,落照（一作耿湋诗）,照曜天山外，飞鸦几共过。微红拂秋汉，片白透长波。影促寒汀薄，光残古木多。金霞与云气，散漫复相和。
李景伯,回波辞,回波尔时酒卮，微臣职在箴规。侍宴既过三爵，喧哗窃恐非仪。
乔知之,绿珠篇,石家金谷重新声，明珠十斛买娉婷。此日可怜君自许，此时可喜得人情。君家闺阁不曾难，常将歌舞借人看。意气雄豪非分理，骄矜势力横相干。辞君去君终不忍，徒劳掩袂伤铅粉。百年离别在高楼，一旦红颜为君尽。
高適,赠杜二拾遗,传道招提客，诗书自讨论。佛香时入院，僧饭屡过门。听法还应难，寻经剩欲翻。草玄今已毕，此外复何言。
喻坦之,长安雪后,碧落云收尽，天涯雪霁时。草开当井地，树折带巢枝。野渡滋寒麦，高泉涨禁池。遥分丹阙出，迥对上林宜。宿片攀檐取，凝花就砌窥。气凌禽翅束，冻入马蹄危。北想连沙漠，南思极海涯。冷光兼素彩，向暮朔风吹。
柳宗元,别舍弟宗一,零落残红倍黯然，双垂别泪越江边。一身去国六千里，万死投荒十二年。桂岭瘴来云似墨，洞庭春尽水如天。欲知此后相思梦，长在荆门郢树烟。
卢群,淮西席上醉歌,祥瑞不在凤凰麒麟，太平须得边将忠臣。卫霍真诚奉主，貔虎十万一身。江河潜注息浪，蛮貊款塞无尘。但得百寮师长肝胆，不用三军罗绮金银。
杨衡,桂州与陈羽念别,惨戚损志抱，因君时解颜。重叹今夕会，复在几夕间。碧桂水连海，苍梧云满山。茫茫从此去，何路入秦关。
徐凝,八月望夕雨,今年八月十五夜，寒雨萧萧不可闻。如练如霜在何处，吴山越水万重云。
许浑,途经敷水,修蛾颦翠倚柔桑，遥谢春风白面郎。五夜有情随暮雨，百年无节待秋霜。重寻绣带朱藤合，更认罗裙碧草长。何处野花何处水，下峰流出一渠香。
薛能,送进士许棠下第东归,长安那不住，西笑又东行。若以贫无计，何因事有成。云峰天外出，江色草中明。谩忝相于分，吾言世甚轻。
白居易,二月二日,二月二日新雨晴，草芽菜甲一时生。轻衫细马春年少，十字津头一字行。
严郭,赋百舌鸟,此禽轻巧少同伦，我听长疑舌满身。星未没河先报晓，柳犹粘雪便迎春。频嫌海燕巢难定，却讶林莺语不真。莫倚清风更多事，玉楼还有晏眠人。
李益,相和歌辞·江南曲,嫁得瞿塘贾，朝朝误妾期。早知潮有信，嫁与弄潮儿。
王昌龄,古意,桃花四面发，桃叶一枝开。欲暮黄鹂啭，伤心玉镜台。清筝向明月，半夜春风来。
施肩吾,宿干越亭,琵琶洲上人行绝，干越亭中客思多。月满秋江山冷落，不知谁问夜如何。
贯休,送令狐焕赴阙,渚宫遥落日，相送碧江湄。陟也须为相，天乎更赞谁。风高樯力出，霞热鸟行迟。此去多来客，无忘慰所思。
杜甫,遣兴五首,朔风飘胡雁，惨澹带砂砾。长林何萧萧，秋草萋更碧。北里富熏天，高楼夜吹笛。焉知南邻客，九月犹絺绤。长陵锐头儿，出猎待明发。騂弓金爪镝，白马蹴微雪。未知所驰逐，但见暮光灭。归来悬两狼，门户有旌节。漆有用而割，膏以明自煎。兰摧白露下，桂折秋风前。府中罗旧尹，沙道尚依然。赫赫萧京兆，今为时所怜。猛虎凭其威，往往遭急缚。雷吼徒咆哮，枝撑已在脚。忽看皮寝处，无复睛闪烁。人有甚于斯，足以劝元恶。朝逢富家葬，前后皆辉光。共指亲戚大，缌麻百夫行。送者各有死，不须羡其强。君看束练去，亦得归山冈。
姚合,题梁国公主池亭,平阳池馆枕秦川，门锁南山一带烟。素奈花开西子面，绿榆枝种沈郎钱。装帘玳瑁随风落，庭岸䴔䴖趁暖眠。寂寞空馀歌舞地，玉箫惊起凤归天。
无名氏,游海门峡,沿流二十里，始到海门山。仰视见两崖，有如万盖悬。逐上几千仞，犹未穷绝颠。上有外士家，半岩得湖泉。湖昏且来，意其通海焉。忽此见灵怪，踟蹰不能旋。开襟当海风，目送归海船。恨不到罗浮，丹溪寻列仙。遗恨常
李商隐,柳下暗记,无奈巴南柳，千条傍吹台。更将黄映白，拟作杏花媒。
王昌龄,宿京江口期刘昚虚不至,霜天起长望，残月生海门。风静夜潮满，城高寒气昏。故人何寂寞，久已乖清言。明发不能寐，徒盈江上尊。
储光羲,同张侍御鼎和京兆萧兵曹华岁晚南园,公府传休沐，私庭效陆沉。方知从大隐，非复在幽林。阙下忠贞志，人间孝友心。既将冠盖雅，仍与薜萝深。寒变中园柳，春归上苑禽。池涵青草色，山带白云阴。潘岳闲居赋，钟期流水琴。一经当自足，何用遗黄金。
陆龟蒙,偶作,双眉初出茧，两鬓正藏鸦。自有王昌在，何劳近宋家。
刘禹锡,送韦秀才道冲赴制举,惊禽一辞巢，栖息无少安。秋扇一离手，流尘蔽霜纨。故侣不可追，凉风日已寒。远逢杜陵士，别尽平生欢。逐客无印绶，楚江多芷兰。因居暇时游，长铗不复弹。阅书南轩霁，縆瑟清夜阑。万境身外寂，一杯腹中宽。伊昔玄宗朝，冬卿冠鸳鸾。肃穆升内殿，从容领儒冠。游夏无措词，阳秋垂不刊。至今群玉府，学者空纵观。世人希德门，揭若攀峰峦。之子尚明训，锵如振琅玕。一旦西上书，斑衣拂征鞍。荆台宿暮雨，汉水浮春澜。君门起天中，多士如星攒。烟霞覆双阙，抃舞罗千官。清漏滴铜壶，仙厨下雕槃。荧煌仰金榜，错落濡飞翰。古来才杰士，所嗟遭时难。一鸣从此始，相望青云端。
皎然,望远村,林杪不可分，水步遥难辨。一片山翠边，依稀见村远。
李德裕,东郡怀古二首·王京兆,河水昔将决，冲波溢川浔。峥嵘金堤下，喷薄风雷音。投马灾未弭，为鱼叹方深。惟公执珪璧，誓与身俱沉。诚信不虚发，神明宜尔临。湍流自此回，咫尺焉能侵。逮我守东郡，凄然怀所钦。虽非识君面，自谓知君心。意气苟相合，神明无古今。登城见遗庙，日夕空悲吟。
李颀,遇刘五,洛阳一别梨花新，黄鸟飞飞逢故人。携手当年共为乐，无惊蕙草惜残春。
岑参,送李别将摄伊吾令充使赴武威，便寄崔员外,词赋满书囊，胡为在战场。行间脱宝剑，邑里挂铜章。马疾飞千里，凫飞向五凉。遥知竹林下，星使对星郎。
司空曙,田家,田家喜雨足，邻老相招携。泉溢沟塍坏，麦高桑柘低。呼儿催放犊，宿客待烹鸡。搔首蓬门下，如将轩冕齐。
李彦远,采桑,采桑畏日高，不待春眠足。攀条有馀态，那矜貌如玉。千金岂不赠，五马空踯躅。何以变真性，幽篁雪中绿。
杜甫,白帝城楼,江度寒山阁，城高绝塞楼。翠屏宜晚对，白谷会深游。急急能鸣雁，轻轻不下鸥。彝陵春色起，渐拟放扁舟。
NA,郊庙歌辞·仪坤庙乐章·坤贞,乾道既亨，坤元以贞。肃雍攸在，辅佐斯成。外睦九族，内光一庭。克生睿哲，祚我休明。钦若徽范，悠哉淑灵。建兹清宫，于彼上京。缩茅以献，絜秬惟馨。实受其福，期乎亿龄。
周昙,春秋战国门·宫之奇,虞虢相依自保安，谋臣吞度不为难。贪怜璧马迷香饵，肯信之奇谕齿寒。
欧阳玭,巴陵,孤城向夕原，春入景初暄。绿树低官舍，青山在县门。楼台疑结蜃，枕席更闻猿。客路何曾定，栖迟欲断魂。
耿湋,宿韦员外宅,传经韦相后，赐笔汉家郎。幽阁诸生会，寒宵几刻长。座中灯泛酒，檐外月如霜。人事多飘忽，邀欢讵可忘。
鲍溶,秋暮山中怀李端公益,旧事与日远，秋花仍旧香。前年绣衣客，此节过此堂。侍臣不自高，笑脱绣衣裳。眠云有馀态，入鸟不乱行。我恐云岚色，损君鞍马光。君言此何言，且共覆前觞。古人重一笑，买日轻金装。日尽秉烛游，千年不能忘。君言此何言，明日皆异乡。明日非今日，山下道路长。一从山下来，天地再炎凉。此中会难得，梦君马玄黄。
韦应物,行路难（一作连环歌）,荆山之白玉兮，良工雕琢双环连，月蚀中央镜心穿。故人赠妾初相结，恩在环中寻不绝。人情厚薄苦须臾，昔似连环今似玦。连环可碎不可离，如何物在人自移。上客勿遽欢，听妾歌路难。旁人见环环可怜。不知中有长恨端。
司空曙,送神,神之去，回风袅袅云容与。桂尊瑶席不复陈，苍山绿水暮愁人。
薛业,晚秋赠张折冲此公事制举,都尉今无事，时清但闭关。夜霜戎马瘦，秋草射堂闲。位以穿杨得，名因折桂还。冯唐真不遇，叹息鬓毛斑。
西施,西施诗,高花岩外晓相鲜，幽鸟雨中啼不歇。红云飞过大江西，从此人间怨风月。
韦应物,再游西郊渡,水曲一追游，游人重怀恋。婵娟昨夜月，还向波中见。惊禽栖不定，流芳寒未遍。携手更何时，伫看花似霰。
崔涂,题绝岛山寺,绝岛跨危栏，登临到此难。夕阳高鸟过，疏雨一钟残。骇浪摇空阔，灵山厌渺漫。那堪更回首，乡树隔云端。
高適,古乐府飞龙曲，留上陈左相（陈希烈）,德以精灵降，时膺梦寐求。苍生谢安石，天子富平侯。尊俎资高论，岩廊挹大猷。相门连户牖，卿族嗣弓裘。豁达云开霁，清明月映秋。能为吉甫颂，善用子房筹。阶砌思攀陟，门阑尚阻修。高山不易仰，大匠本难投。迹与松乔合，心缘启沃留。公才山吏部，书癖杜荆州。幸沐千年圣，何辞一尉休。折腰知宠辱，回首见沉浮。天地庄生马，江湖范蠡舟。逍遥堪自乐，浩荡信无忧。去此从黄绶，归欤任白头。风尘与霄汉，瞻望日悠悠。
秦韬玉,天街,九衢风景尽争新，独占天门近紫宸。宝马竞随朝暮客，香车争碾古今尘。烟光正入南山色，气势遥连北阙春。莫见繁华只如此，暗中还换往来人。
贯休,秋末长兴寺作,荒寺古江滨，莓苔地绝尘。长廊飞乱叶，寒雨更无人。栗不和皱落，僧多到骨贫。行行行未得，孤坐更谁亲。
何敬,题吉州龙溪,龙溪之山秀而峙，龙溪之水清无底。狂风激烈翻春涛，薄雾冥濛溢清泚。奔流百折银河通，落花滚滚浮霞红。四时佳境不可穷，仿佛直与桃源通。
和凝,渔父,白芷汀寒立鹭鸶，蘋风轻剪浪花时。烟幂幂，日迟迟，香引芙蓉惹钓丝。
钱起,秋夜寄张、韦二主簿,凉夜褰帘好，轻云过月初。碧空河色浅，红叶露声虚。道阻天难问，机忘世易疏。不知双翠凤，栖棘复何如。
王仲舒,寄李十员外,百丈悬泉旧卧龙，欲将肝胆佐时雍。惟愁又入烟霞去，知在庐峰第几重。
王维,胡居士卧病遗米因赠,了观四大因，根性何所有。妄计苟不生，是身孰休咎。色声何谓客，阴界复谁守。徒言莲花目，岂恶杨枝肘。既饱香积饭，不醉声闻酒。有无断常见，生灭幻梦受。即病即实相，趋空定狂走。无有一法真，无有一法垢。居士素通达，随宜善抖擞。床上无毡卧，镉中有粥否。斋时不乞食，定应空漱口。聊持数斗米，且救浮生取。
薛涛,鸳鸯草,绿英满香砌，两两鸳鸯小。但娱春日长，不管秋风早。
孟迟,广陵城（一作赵嘏诗）,红绕高台绿绕城，城边春草傍墙生。隋家不向此中尽，汴水应无东去声。
李贞白,咏狗蚤,与虱都来不较多，zh挑筋斗太喽罗。忽然管著一篮子，有甚心情那你何。
裴谞,储潭庙（大历三年戊申岁）,江水上源急如箭，潭北转急令目眩。中间十里澄漫漫，龙蛇若见若不见。老农老圃望天语，储潭之神可致雨。质明斋服躬往奠，牢醴丰洁精诚举。女巫纷纷堂下儛，色似授兮意似与。云在山兮风在林，风云忽起潭更深。气霾祠宇连江阴，朝日不复照翠岑。回溪口兮棹清流，好风带雨送到州。吏人雨立喜再拜，神兮灵兮如献酬。城上楼兮危架空，登四望兮暗濛濛。不知兮千万里，惠泽愿兮与之同。我有言兮报匪徐，车骑复往礼如初。高垣墉兮大其门，洒扫丹雘壮神居。使过庙者之加敬，酒食货财而有馀。神兮灵，神兮灵。匪享慢，享克诚。
NA,九龙帐歌,谁谓九龙帐，惟贮一归郎。
贾岛,题隐者居,虽有柴门常不关，片云孤木伴身闲。犹嫌住久人知处，见拟移家更上山。
贾岛,寻石瓮寺上方,野寺入时春雪后，崎岖得到此房前。老僧不出迎朝客，已住上方三十年。
薛逢,九日雨中言怀,糕果盈前益自愁，那堪风雨滞刀州。单床冷席他乡梦，紫樧黄花故国秋。万里音书何寂寂，百年生计甚悠悠。潜将满眼思家泪，洒寄长江东北流。
刘威,闰三月,三年皆一闰，此闰胜常时。莫怪花开晚，都缘春尽迟。节分炎气近，律应蕙风移。梦得成胡蝶，芳菲幸不遗。
李绅,新楼诗二十首·橘园,江城雾敛轻霜早，园橘千株欲变金。朱实摘时天路近，素英飘处海云深。惧同枳棘愁迁徙，每抱馨香委照临。怜尔结根能自保，不随寒暑换贞心。
司空图,寄赠诗僧秀公,灵一心传清塞心，可公吟后础公吟。近来雅道相亲少，惟仰吾师所得深。好句未停无暇日，旧山归老有东林。冷曹孤宦甘寥落，多谢携筇数访寻。
沈佺期,哭道士刘无得,闻有玄都客，成仙不易祈。蓬莱向清浅，桃杏欲芳菲。缩地黄泉出，升天白日飞。少微星夜落，高掌露朝晞。吐甲龙应出，衔符鸟自归。国人思负局，天子惜被衣。花月留丹洞，琴笙阁翠微。嗟来子桑扈，尔独返于几。
张文琮,和杨舍人咏中书省花树,花萼映芳丛，参差间早红。因风时落砌，杂雨乍浮空。影照凤池水，香飘鸡树风。岂不爱攀折，希君怀袖中。
林滋,人日,春辉新入碧烟开，芳院初将穆景来。共向花前图瑞胜，试看池上动轻苔。林香半落沾罗幌。蕙色微含近酒杯。闻道宸游方命赏，应随思赉喜昭回。
无名氏,朝士戏任毂,云林应讶鹤书迟，自入京来探事宜。从此见山须合眼，被山相赚已多时。
杜光庭,山居三首（一作郑遨诗）,闷见有人寻，移庵更入深。落花流涧水，明月照松林。醉劝头陀酒，闲教孺子吟。身同云外鹤，断得世尘侵。冥心栖太室，散发浸流泉。采柏时逢麝，看云忽见仙。夏狂冲雨戏，春醉戴花眠。绝顶登云望，东都一点烟。不求朝野知，卧见岁华移。采药归侵夜，听松饭过时。荷竿寻水钓，背局上岩棋。祭庙人来说，中原正乱离。
罗邺,行次,终日长程复短程，一山行尽一山青。路傍君子莫相笑，天上由来有客星。
张九龄,始兴南山下有林泉，尝卜居焉，荆州卧病有怀此地,出处各有在，何者为陆沉。幸无迫贱事，聊可祛迷襟。世路少夷坦，孟门未岖嶔。多惭入火术，常惕履冰心。一跌不自保，万全焉可寻。行行念归路，眇眇惜光阴。浮生如过隙，先达已吾箴。敢忘丘山施，亦云年病侵。力衰在所养，时谢良不任。但忆旧栖息，愿言遂窥临。云间日孤秀，山下面清深。萝茑自为幄，风泉何必琴。归此老吾老，还当日千金。
李商隐,寄在朝郑曹独孤李四同年,昔岁陪游旧迹多，风光今日两蹉跎。不因醉本兰亭在，兼忘当年旧永和。
薛涛,斛石山晓望寄吕侍御,曦轮初转照仙扃，旋擘烟岚上窅冥。不得玄晖同指点，天涯苍翠漫青青。
宋之问,途中寒食题黄梅临江驿寄崔融,马上逢寒食，愁中属暮春。可怜江浦望，不见洛阳人。北极怀明主，南溟作逐臣。故园肠断处，日夜柳条新。
钱起,送衡阳归客,归客爱鸣榔，南征忆旧乡。江山追宋玉，云雨忆荆王。醉里宜城近，歌中郢路长。怜君从此去，日夕望三湘。
韩愈,琴操十首·岐山操,我家于豳，自我先公。伊我承序，敢有不同。今狄之人，将土我疆。民为我战，谁使死伤。彼岐有岨，我往独处。尔莫余追，无思我悲。
李昌符,客恨,古原南北旧萧疏，高木风多小雪馀。半夜病吟人寝后，百年闲事酒醒初。频招兄弟同佳节，已有兵戈隔远书。肥马王孙定相笑，不知岐路厌樵渔。
顾非熊,寄太白无能禅师,太白山中寺，师居最上方。猎人偷佛火，栎鼠戏禅床。定久衣尘积，行稀径草长。有谁来问法，林杪过残阳。
薛能,西县作,三年西蜀去如沉，西县西来出万岑。树石向闻清汉浪，水风初见绿萍阴。平郊不爱行增气，好井无疑漱入心。从此渐知光景异，锦都回首尽愁吟。
杜荀鹤,题瓦棺寺真上人院矮桧,天生仙桧是长材，栽桧希逢此最低。一自旧山来砌畔，几番凡木与云齐。迥无斜影教僧踏，免有闲枝引鹤栖。今日偶题题似着，不知题后更谁题。
李白,游谢氏山亭,沦老卧江海，再欢天地清。病闲久寂寞，岁物徒芬荣。借君西池游，聊以散我情。扫雪松下去，扪萝石道行。谢公池塘上，春草飒已生。花枝拂人来，山鸟向我鸣。田家有美酒，落日与之倾。醉罢弄归月，遥欣稚子迎。
杜甫,雷,大旱山岳燋，密云复无雨。南方瘴疠地，罹此农事苦。封内必舞雩，峡中喧击鼓。真龙竟寂寞，土梗空俯偻。吁嗟公私病，税敛缺不补。故老仰面啼，疮痍向谁数。暴尪或前闻，鞭巫非稽古。请先偃甲兵，处分听人主。万邦但各业，一物休尽取。水旱其数然，尧汤免亲睹。上天铄金石，群盗乱豺虎。二者存一端，愆阳不犹愈。昨宵殷其雷，风过齐万弩。复吹霾翳散，虚觉神灵聚。气暍肠胃融，汗滋衣裳污。吾衰尤拙计，失望筑场圃。
孟浩然,岘山送张去非游巴东（一题作岘山亭送朱大）,岘山南郭外，送别每登临。沙岸江村近，松门山寺深。一言予有赠，三峡尔将寻。祖席宜城酒，征途云梦林。蹉跎游子意，眷恋故人心。去矣勿淹滞，巴东猿夜吟。
NA,时人为邹昉语,萧佺驸马子，邹昉骆驼儿。非关道德合，只为钱相知。
郎大家宋氏,杂曲歌辞·长相思,长相思，久离别。关山阻，风烟绝。台上镜文销，袖中书字灭。不见君形影，何曾有欢悦。
卢仝,萧宅二三子赠答诗二十首·虾蟆请客,凡有水竹处，我曹长先行。愿君借我一勺水，与君昼夜歌德声。
秦系,宿云门上方,禅室遥看峰顶头，白云东去水长流。松间倘许幽人住，不更将钱买沃州。
方干,失题,十六声中运手轻，一声声似自然声。不缘精妙过流辈，争得江南别有名。
赵冬曦,奉答燕公,谁道零陵守，东过此地游。友僚同省阁，昆弟接荆州。我逐江潭雁，君随海上鸥。屡伤神气阻，久别鬓毛秋。疑岭春应遍，阳台雨欲收。主人情未尽，高驾少淹留。
杜甫,除草,草有害于人，曾何生阻修。其毒甚蜂虿，其多弥道周。清晨步前林，江色未散忧。芒刺在我眼，焉能待高秋。霜露一沾凝，蕙叶亦难留。荷锄先童稚，日入仍讨求。转致水中央，岂无双钓舟。顽根易滋蔓，敢使依旧丘。自兹藩篱旷，更觉松竹幽。芟夷不可阙，疾恶信如雠。
张九龄,登乐游原春望书怀,城隅有乐游，表里见皇州。策马既长远，云山亦悠悠。万壑清光满，千门喜气浮。花间直城路，草际曲江流。凭眺兹为美，离居方独愁。已惊玄发换，空度绿荑柔。奋翼笼中鸟，归心海上鸥。既伤日月逝，且欲桑榆收。豹变焉能及，莺鸣非可求。愿言从所好，初服返林丘。
司空图,诗品二十四则·雄浑,大用外腓，真体内充。返虚入浑，积健为雄。具备万物，横绝太空。荒荒油云，寥寥长风。超以象外，得其环中。持之匪强，来之无穷。
卢照邻,绵州官池赠别同赋湾字,輶轩遵上国，仙佩下灵关。尊酒方无地，联绻喜暂攀。离言欲赠策，高辨正连环。野径浮云断，荒池春草斑。残花落古树，度鸟入澄湾。欲叙他乡别，幽谷有绵蛮。
王绩,独坐》）双关防易断，只眼畏难全。鱼鳞张九拒，鹤翅拥三边。（《围棋长篇》。见《韵语阳秋,琴曲唯留古，书多半是经。横裁桑节杖，直剪竹皮巾。鹤警琴亭夜，莺啼酒瓮春。颜回唯乐道，原宪岂伤贫。寄身千载下，聊游万物初。欲令无作有，翻觉实成虚。
姚合,送董正字武归常州觐亲,路岐知不尽，离别自无穷。行客心方切，主人樽未空。楚樯收月下，江树在潮中。人各还家去，还家庆不同。
胡曾,咏史诗·江夏,黄祖才非长者俦，祢衡珠碎此江头。今来鹦鹉洲边过，惟有无情碧水流。
李郢,题惠山,乳洞阴阴碧涧连，杉松六月冷无蝉。黄昏飞尽白蝙蝠，茶火数星山寂然。
权德舆,成南阳墓,枯荄没古基，驳藓蔽丰碑。向晚微风起，如闻坐啸时。
岑参,叹白发,白发生偏速，交人不奈何。今朝两鬓上，更较数茎多。
权德舆,奉和圣制重阳日中外同欢以诗言志因示百僚,玉醴宴嘉节，拜恩欢有馀。煌煌菊花秀，馥馥萸房舒。白露秋稼熟，清风天籁虚。和声度箫韶，瑞气深储胥。百辟皆醉止，万方今宴如。宸衷在化成，藻思焕琼琚。微臣徒窃抃，岂足歌唐虞。
李九龄,寒梅词,霜梅先拆岭头枝，万卉千花冻不知。留得和羹滋味在，任他风雪苦相欺。
刘禹锡,和乐天斋戒月满夜对道场偶怀咏,常修清净去繁华，人识王城长者家。案上香烟铺贝叶，佛前灯焰透莲花。持斋已满招闲客，理曲先闻命小娃。明日若过方丈室，还应问为法来邪。
皇甫冉,屏风上各赋一物得携琴客,不是向空林，应当就磐石。白云知隐处，芳草迷行迹。如何祗役心，见尔携琴客。
王昌龄,塞下曲四首,蝉鸣空桑林，八月萧关道。出塞入塞寒，处处黄芦草。从来幽并客，皆共尘沙老。莫学游侠儿，矜夸紫骝好。饮马渡秋水，水寒风似刀。平沙日未没，黯黯见临洮。昔日长城战，咸言意气高。黄尘足今古，白骨乱蓬蒿。奉诏甘泉宫，总征天下兵。朝廷备礼出，郡国豫郊迎。纷纷几万人，去者无全生。臣愿节宫厩，分以赐边城。边头何惨惨，已葬霍将军。部曲皆相吊，燕南代北闻。功勋多被黜，兵马亦寻分。更遣黄龙戍，唯当哭塞云。
杜甫,山寺（得开字，章留后同游）,野寺根石壁，诸龛遍崔嵬。前佛不复辨，百身一莓苔。虽有古殿存，世尊亦尘埃。如闻龙象泣，足令信者哀。使君骑紫马，捧拥从西来。树羽静千里，临江久裴回。山僧衣蓝缕，告诉栋梁摧。公为顾宾徒，咄嗟檀施开。吾知多罗树，却倚莲华台。诸天必欢喜，鬼物无嫌猜。以兹抚士卒，孰曰非周才。穷子失净处，高人忧祸胎。岁晏风破肉，荒林寒可回。思量入道苦，自哂同婴孩。
韩翃,送江陵元司录,新领州从事，曾为朝大夫。江城竹使待，山路橘官扶。片雨三江道，残秋五叶湖。能令诗思好，楚色与寒芜。
白居易,县西郊秋寄赠马造,紫阁峰西清渭东，野烟深处夕阳中。风荷老叶萧条绿，水蓼残花寂寞红。我厌宦游君失意，可怜秋思两心同。
王昌龄,青楼曲二首,白马金鞍从武皇，旌旗十万宿长杨。楼头小妇鸣筝坐，遥见飞尘入建章。驰道杨花满御沟，红妆缦绾上青楼。金章紫绶千馀骑，夫婿朝回初拜侯。
李章,春游吟,初春遍芳甸，十里蔼盈瞩。美人摘新英，步步玩春绿。所思杳何处，宛在吴江曲。可怜不得共芳菲，日暮归来泪满衣。
奚贾,句,眠涧花自落，步林鸟不飞。谿谷何萧条，日入人独行。落日下平楚，孤烟生洞庭。。
NA,郊庙歌辞·后唐宗庙乐舞辞·武成舞,艰难王业，返正皇唐。先天再造，却日重光。汉绍世祖，夏资少康。功成德茂，率祀无疆。
李世民,冬狩,烈烈寒风起，惨惨飞云浮。霜浓凝广隰，冰厚结清流。金鞍移上苑，玉勒骋平畴。旌旗四望合，罝罗一面求。楚踣争兕殪，秦亡角鹿愁。兽忙投密树，鸿惊起砾洲。骑敛原尘静，戈回岭日收。心非洛汭逸，意在渭滨游。禽荒非所乐，抚辔更招忧。
白居易,夏日作,葛衣疏且单，纱帽轻复宽。一衣与一帽，可以过炎天。止于便吾体，何必被罗纨。宿雨林笋嫩，晨露园葵鲜。烹葵炮嫩笋，可以备朝餐。止于适吾口，何必饫腥膻。饭讫盥漱已，扪腹方果然。婆娑庭前步，安稳窗下眠。外养物不费，内归心不烦。不费用难尽，不烦神易安。庶几无夭阏，得以终天年。
贯休,送颢雅禅师,霜锋擗石鸟雀聚，帆冻阴飙吹不举。芬陀利香释驎虎，幡幢冒雪争迎取。春光主，芙蓉堂窄堆花乳，手提金桴打金鼓。天花娉婷下如雨，狻猊座上师子语。苦却乐，乐却苦，卢至黄金忽如土。
宝历宫人,句,宝帐香重重，一双红芙蓉。
苏拯,雉兔者,所猎一何酷，终年耗林麓。飞走如未空，贪残岂知足。尝闻猎书史，可以鉴荣辱。尝闻猎贤良，可以霸邦国。如何纵网罗，空成肥骨肉。和济俱不闻，曷所禳颠覆。谁能为扣天地炉，铸此伤生其可乎！
孟浩然,送张参明经举，兼向泾州觐省,十五彩衣年，承欢慈母前。孝廉因岁贡，怀橘向秦川。四座推文举，中郎许仲宣。泛舟江上别，谁不仰神仙。
李商隐,有感,中路因循我所长，古来才命两相妨。劝君莫强安蛇足，一盏芳醪不得尝。
李贺,杂曲歌辞·十二月乐辞·正月,上楼迎春新春归，暗黄著柳宫漏迟。薄薄淡霭弄野姿，寒绿幽泥生短丝。锦床晓卧玉肌冷，露脸未开对朝暝。官街柳带不堪折，早晚菖蒲胜绾结。
杜甫,寄高適,楚隔乾坤远，难招病客魂。诗名惟我共，世事与谁论。北阙更新主，南星落故园。定知相见日，烂漫倒芳尊。
孙逖,山阴县西楼,都邑西楼芳树间，逶迤霁色绕江山。山月夜从公署出，江云晚对讼庭还。谁知春色朝朝好，二月飞花满江草。一见湖边杨柳风，遥忆青青洛阳道。
耿湋,送归中丞使新罗（一本题下有册立吊祭四字）,远国通王化，儒林得使臣。六君成典册，万里奉丝纶。云水连孤棹，恩私在一身。悠悠龙节去，渺渺蜃楼新。望里行还暮，波中岁又春。昏明看日御，灵怪问舟人。城邑分华夏，衣裳拟缙绅。他时礼命毕，归路勿迷津。
姚合,和元八郎中秋居,圣代无为化，郎中似散仙。晚眠随客醉，夜坐学僧禅。酒用林花酿，茶将野水煎。人生知此味，独恨少因缘。
韩愈,山石,山石荦确行径微，黄昏到寺蝙蝠飞。升堂坐阶新雨足，芭蕉叶大支子肥。僧言古壁佛画好，以火来照所见稀。铺床拂席置羹饭，疏粝亦足饱我饥。夜深静卧百虫绝，清月出岭光入扉。天明独去无道路，出入高下穷烟霏。山红涧碧纷烂漫，时见松枥皆十围。当流赤足蹋涧石，水声激激风吹衣。人生如此自可乐，岂必局束为人鞿。嗟哉吾党二三子，安得至老不更归。
窦常,茅山赠梁尊师,云屋何年客，青山白日长。种花春扫雪，看箓夜焚香。上象壶中阔，平生醉里忙。幸承仙籍后，乞取大还方。
罗隐,寄制诰李舍人,梁王握豹韬，雪里见枚皋。上客趋丹陛，游人叹二毛。门闲知待诏，星动想濡毫。一首长杨赋，应嫌索价高。
NA,省中语,后行祠屯，不博中行都门；中行礼部，不博前行驾库。
祖咏,苏氏别业,别业居幽处，到来生隐心。南山当户牖，沣水映园林。屋覆经冬雪，庭昏未夕阴。寥寥人境外，闲坐听春禽。
姚合,送李馀及第归蜀,蜀山高岧峣，蜀客无平才。日饮锦江水，文章盈其怀。十年作贡宾，九年多邅回。春来登高科，升天得梯阶。手持冬集书，还家献庭闱。人生此为荣，得如君者稀。李白蜀道难，羞为无成归。子今称意行，所历安觉危。与子久相从，今朝忽乖离。风飘海中船，会合难自期。长安米价高，伊我常渴饥。临岐歌送子，无声但陈词。义交外不亲，利交内相违。勉子慎其道，急若食与衣。苦爇道路赤，行人念前驰。一杯不可轻，远别方自兹。
林滋,望九华山,兹山突出何怪奇，上有万状无凡姿。大者嶙峋若奔兕，小者pI嵬如婴儿。玉柱金茎相拄枝，干空逾碧势参差。虚中始讶巨灵擘，陡处乍惊愚叟移。萝烟石月相蔽亏，天风袅袅猿咿咿。龙潭万古喷飞溜，虎穴几人能得窥？吁予比年爱灵境，到此始觉魂神驰。如何独得百丈索，直上高峰抛俗羁。
陆龟蒙,奉和袭美送李明府之任南海,春尽之官直到秋，岭云深处凭泷楼。居人爱近沈珠浦，候吏多来拾翠洲。賨税尽应输紫贝，蛮童多学佩金钩。之君不恋南枝久，抛却经冬白罽裘。
崔曙,颍阳东溪怀古,灵溪氛雾歇，皎镜清心颜。空色不映水，秋声多在山。世人久疏旷，万物皆自闲。白鹭寒更浴，孤云晴未还。昔时让王者，此地闭玄关。无以蹑高步，凄凉岑壑间。
姚合,闲居晚夏,闲居无事扰，旧病亦多痊。选字诗中老，看山屋外眠。片霞侵落日，繁叶咽鸣蝉。对此心还乐，谁知乏酒钱。
司空曙,早夏寄元校书,独游野径送芳菲，高竹林居接翠微。绿岸草深虫入遍，青丛花尽蝶来稀。珠荷荐果香寒簟，玉柄摇风满夏衣。蓬荜永无车马到，更当斋夜忆玄晖。
权德舆,祗命赴京，途次淮口，因书所怀,弱植素寡偶，趋时非所任。感恩再登龙，求友皆断金。彪炳睹奇采，凄锵闻雅音。适欣佳期接，遽叹离思侵。靡靡遵远道，忡忡劳寸心。难成独酌谣，空奏伐木吟。泬寥清冬时，萧索白昼阴。交欢谅如昨，滞念纷在今。因风试矫翼，倦飞会归林。向晚清淮驶，回首楚云深。
欧阳詹,述德上兴元严仆射,推车阃外主恩新，今日梁川草遍春。玉色据鞍双节下，扬兵百万路无尘。
卢照邻,春晚山庄率题二首,顾步三春晚，田园四望通。游丝横惹树，戏蝶乱依丛。竹懒偏宜水，花狂不待风。唯馀诗酒意，当了一生中。田家无四邻，独坐一园春。莺啼非选树，鱼戏不惊纶。山水弹琴尽，风花酌酒频。年华已可乐，高兴复留人。
贯休,览姚合《极玄集》,至览如日月，今时即古时。发如边草白，谁念射声。好鸟挨花落，清风出院迟。知音郭有道，始为一吟之。
黄滔,九日,阳数重时阴数残，露浓风硬欲成寒。莫言黄菊花开晚，独占樽前一日欢。
吴融,旅馆梅花,清香无以敌寒梅，可爱他乡独看来。为忆故溪千万树，几年辜负雪中开。
李群玉,春晚,思乡之客空凝嚬，天边欲尽未尽春。独攀江树深不语，芳草落花愁杀人。
李频,送崔侍御书记赴山北座主尚书招辟,书记向丘门，旌幢夹谷尊。从来游幕意，此去并酬恩。雁叫嫌冰合，骢嘶喜雪繁。同为入室士，不觉别销魂。
冯延巳,如梦令,尘拂玉台鸾镜，凤髻不堪重整。绡帐泣流苏，愁掩玉屏人静。多病，多病，自是行云无定。
杜甫,花底,紫萼扶千蕊，黄须照万花。忽疑行暮雨，何事入朝霞。恐是潘安县，堪留卫玠车。深知好颜色，莫作委泥沙。
杜牧,茶山下作,春风最窈窕，日晓柳村西。娇云光占岫，健水鸣分溪。燎岩野花远，戛瑟幽鸟啼。把酒坐芳草，亦有佳人携。
杜甫,同元使君舂陵行,遭乱发尽白，转衰病相婴。沈绵盗贼际，狼狈江汉行。叹时药力薄，为客羸瘵成。吾人诗家秀，博采世上名。粲粲元道州，前圣畏后生。观乎舂陵作，欻见俊哲情。复览贼退篇，结也实国桢。贾谊昔流恸，匡衡常引经。道州忧黎庶，词气浩纵横。两章对秋月，一字偕华星。致君唐虞际，纯朴忆大庭。何时降玺书，用尔为丹青。狱讼永衰息，岂唯偃甲兵。凄恻念诛求，薄敛近休明。乃知正人意，不苟飞长缨。凉飙振南岳，之子宠若惊。色阻金印大，兴含沧浪清。我多长卿病，日夕思朝廷。肺枯渴太甚，漂泊公孙城。呼儿具纸笔，隐几临轩楹。作诗呻吟内，墨澹字欹倾。感彼危苦词，庶几知者听。
李群玉,重阳日上渚宫杨尚书,落帽台边菊半黄，行人惆怅对重阳。荆州一见桓宣武，为趁悲秋入帝乡。
孟郊,送任载、齐古二秀才自洞庭游宣城,洞庭非人境，道路行虚空。二客月中下，一帆天外风。鱼龙波五色，金碧树千丛。闪怪如可惧，在诚无不通。扣奇知浩淼，采异访穹崇。物表即高韵，人间访仙公。宣城文雅地，谢守声闻融。证玉易为力，辨珉谁不同。从兹阮籍泪，且免泣途穷。
李敬玄,奉和别越王,飞盖回兰坂，宸襟伫柏梁。别馆分泾渭，归路指衡漳。关山通曙色，林籞遍春光。帝念纡千里，词波照五潢。
孟郊,送郑仆射出节山南（一作酬郑兴元仆射招）,国老出为将，红旗入青山。再招门下生，结束馀病孱。自笑骑马丑，强从驱驰间。顾顾磨天路，袅袅镜下颜。文魄既飞越，宦情唯等闲。羡他白面少，多是清朝班。惜命非所报，慎行诚独艰。悠悠去住心，两说何能删。
韩偓,六月十七日召对自辰及申方归本院,清暑帘开散异香，恩深咫尺对龙章。花应洞里寻常发，日向壶中特地长。坐久忽疑槎犯斗，归来兼恐海生桑。如今冷笑东方朔，唯用诙谐侍汉皇。
韦应物,鹧鸪啼（一作李峤诗）,可怜鹧鸪飞，飞向树南枝。南枝日照暖，北枝霜露滋。露滋不堪栖，使我夜常啼。愿逢云中鹤，衔我向寥廓。愿作城上乌，一年生九雏。何不旧巢住，枝弱不得去。何意道苦辛，客子常畏人。
杜牧,洛阳长句二首,草色人心相与闲，是非名利有无间。桥横落照虹堪画，树锁千门鸟自还。芝盖不来云杳杳，仙舟何处水潺潺。君王谦让泥金事，苍翠空高万岁山。天汉东穿白玉京，日华浮动翠光生。桥边游女珮环委，波底上阳金碧明。月锁名园孤鹤唳，川酣秋梦凿龙声。连昌绣岭行宫在，玉辇何时父老迎。
蒋防,藩臣恋魏阙,剖竹随皇命，分忧镇大藩。恩波怀魏阙，献纳望天阍。政奉南风顺，心依北极尊。梦魂通玉陛，动息寄朱轩。直以蒸黎念，思陈政化源。如何子牟意，今古道斯存。
皎然,溪上月,秋水月娟娟，初生色界天。蟾光散浦溆，素影动沦涟。何事无心见，亏盈向夜禅。
徐彦伯,饯唐州高使君赴任,香萼媚红滋，垂条萦绿丝。情人拂瑶袂，共惜此芳时。骕骦已踯躅，鸟隼方葳蕤。跂予望太守，流润及京师。
郑立之,哭林杰,才高未及贾生年，何事孤魂逐逝川。萤聚帐中人已去，鹤离台上月空圆。
韦庄,过渼陂怀旧,辛勤曾寄玉峰前，一别云溪二十年。三径荒凉迷竹树，四邻凋谢变桑田。渼陂可是当时事，紫阁空馀旧日烟。多少乱离无处问，夕阳吟罢涕潸然。
孙光宪,思帝乡,如何，遣情情更多？永日水堂帘下，敛羞蛾。六幅罗裙窣地，微行曳碧波。看尽满池疏雨，打团荷。
皎然,别洞庭维谅上人,白云关我不关他，此物留君情最多。情著春风生橘树，归心不怕洞庭波。
刘禹锡,送周使君罢渝州归郢州别墅,君思郢上吟归去，故自渝南掷郡章。野戍岸边留画舸，绿萝阴下到山庄。池荷雨后衣香起，庭草春深绶带长。只恐鸣驺催上道，不容待得晚菘尝。
宋璟,奉和御制璟与张说源乾曜同日上官命宴都堂赐诗应制,丞相邦之重，非贤谅不居。老臣慵且惫，何德以当诸。厚秩先为忝，崇班复此除。太常陈礼乐，中掖降簪裾。圣酒山河润，仙文象纬舒。冒恩怀宠锡，陈力省空虚。郭隗惭无骏，冯谖愧有鱼。不知周勃者，荣幸定何如。
张祜,题山水障子,一见秋山色，方怜画手稀。波涛连壁动，云物下檐飞。岭树冬犹发，江帆暮不归。端然是渔叟，相向日依依。
杨巨源,句,三刀梦益州，一箭取辽城。。伊陟无闻祖，韦贤不到孙。
岑参,送滕亢擢第归苏州拜亲,送尔姑苏客，沧波秋正凉。橘怀三个去，桂折一枝将。湖上山当舍，天边水是乡。江村人事少，时作捕鱼郎。
皇甫冉,山中横云（一作题画帐）,湘水风日满，楚山朝夕空。连峰虽已见，犹念长云中。
李涉,送孙尧夫赴举,自说轩皇息战威，万方无复事戎衣。却教孙子藏兵法，空把文章向礼闱。
权德舆,湖上晚眺呈惠上人,湖上烟景好，鸟飞云自还。幸因居止近，日觉性情闲。独酌乍临水，清机常见山。此时何所忆，净侣话玄关。
郑师冉,句,烟消门外青山近，露重窗前绿竹低。
侯氏,绣龟形诗,暌离已是十秋强，对镜那堪重理妆。闻雁几回修尺素，见霜先为制衣裳。开箱叠练先垂泪，拂杵调砧更断肠。绣作龟形献天子，愿教征客早还乡。
王建,送人游塞,初晴天堕丝，晚色上春枝。城下路分处，边头人去时。停车数行日，劝酒问回期。亦是茫茫客，还从此别离。
李频,送刘山人归洞庭,却共孤云去，高眠最上峰。半湖乘早月，中路入疏钟。秋尽虫声急，夜深山雨重。当时同隐者，分得几株松。
毛熙震,酒泉子,闲卧绣帏，慵想万般情宠。锦檀偏，翘股重，翠云欹。暮天屏上春山碧，映香烟雾隔。蕙兰心，魂梦役，敛蛾眉。钿匣舞鸾，隐映艳红修碧。月梳斜，云鬓腻，粉香寒。晓花微敛轻呵展，袅钗金燕软。日初升，帘半卷，对妆残。
杜牧,江楼晚望,湖山翠欲结蒙笼，汗漫谁游夕照中。初语燕雏知社日，习飞鹰隼识秋风。波摇珠树千寻拔，山凿金陵万仞空。不欲登楼更怀古，斜阳江上正飞鸿。
许棠,留别从弟郴,同承太岳胤，俱值太平时。丹陛怀趋计，沧洲负去期。久贫成蹭蹬，多病惜支离。宗分兼交分，吾知汝亦知。
张乔,杨花落,北斗南回春物老，红英落尽绿尚早。韶风澹荡无所依，偏惜垂杨作春好。此时可怜杨柳花，萦盈艳曳满人家。人家女儿出罗幕，净扫玉除看花落。宝环纤手捧更飞，翠羽轻裙承不著。历历瑶琴舞袖陈，飞红拂黛怜玉人。东园桃李芳已歇，犹有杨花娇暮春。
刘长卿,奉送裴员外赴上都,彤襜江上远，万里诏书催。独过浔阳去，空怜潮信回。离心秋草绿，挥手暮帆开。想见秦城路，人看五马来。
皇甫曾,赠老将,白草黄云塞上秋，曾随骠骑出并州。辘轳剑折虬髯白，转战功多独不侯。
赵嘏,赠曹处士幽居,勾漏先生冰玉然，曾将八石问群仙。中山暂醉一千日，南苑往来三百年。棋局不收花满洞，霓旌欲别浪翻天。何须更学鸱夷子，头白江湖一短船。
张籍,酬韩祭酒雨中见寄,雨中愁不出，阴黑尽连宵。屋湿唯添漏，泥深未放朝。无刍怜马瘦，少食信儿娇。闻道韩夫子，还同此寂寥。
杜牧,别王十后遣京使累路附书,重关晓度宿云寒，羸马缘知步步难。此信的应中路见，乱山何处拆书看。
王建,九日登丛台,平原池阁在谁家，双塔丛台野菊花。零落故宫无入路，西来涧水绕城斜。
李商隐,武侯庙古柏,蜀相阶前柏，龙蛇捧閟宫。阴成外江畔，老向惠陵东。大树思冯异，甘棠忆召公。叶凋湘燕雨，枝拆海鹏风。玉垒经纶远，金刀历数终。谁将出师表，一为问昭融。
湛贲,伏览吕侍郎丘员外旧题十三代祖历山草堂诗因书记事,名遂贵知己，道胜方晦迹。高居葺莲宫，遗文焕石壁。桑田代已变，池草春犹碧。识曲遇周郎，知音荷宗伯。调逸南平兆，风清建安迹。祖德今发扬，还同书史册。
牟融,题竹,潇洒碧玉枝，清风追晋贤。数点渭川雨，一缕湘江烟。不见凤凰尾，谁识珊瑚鞭。柯亭丁相遇，惊听奏钧天。
崔信明,送金竟陵入蜀,金门去蜀道，玉垒望长安。岂言千里远，方寻九折难。西上君飞盖，东归我挂冠。猿声出峡断，月彩落江寒。从今与君别，花月几新残。
李玖,喷玉泉冥会诗八首·白衣叟喷玉泉感旧游书怀,树色川光向晚晴，旧曾游处事分明。鼠穿月榭荆榛合，草掩花园畦垄平。迹陷黄沙仍未寤，罪标青简竟何名。伤心谷口东流水，犹喷当时寒玉声。
牟融,寄范使君,未秋为别已终秋，咫尺娄江路阻修。心上惟君知委曲，眼前独我逐漂流。从来姑息难为好，到底依栖总是诹。西望家山成浩叹，临风搔首不胜愁。
庄南杰,黄雀行,穿屋穿墙不知止，争树争巢入营死。林间公子挟弹弓，一丸致毙花丛里。小口黄雏未有知，青天不解高高飞。虞人设网当要路，白日啾嘲祸万机。
李德裕,早入中书行公主册礼事毕，登集贤阁成咏,明星入东陌，灿灿光层宙。皎月映高梧，轻风发凉候。金门列葆吹，钟室传清漏。简册自中来，貂黄忝宣授。更登天禄阁，极眺终南岫。遥羡商山翁，闲歌紫芝秀。晨兴念始辱，夕惕思致寇。倾夺非我心，凄然感田窦。
施肩吾,夜笛词,皎洁西楼月未斜，笛声寥亮入东家。却令灯下裁衣妇，误剪同心一半花。
崔翘,奉和圣制答张说南出雀鼠谷,硖路绕河汾，晴光拂曙氛。笳吟中岭树，仗入半峰云。顿觉山原尽，平看邑里分。早行芳草迥，晚憩好风熏。嘉颂推英宰，春游扈圣君。共欣承睿渥，日月照天文。
窦牟,史馆候别蒋拾遗不遇,千门万户迷，伫立月华西。画戟晨光动，春松宿露低。主文亲玉扆，通籍入金闺。肯念从戎去，风沙事鼓鼙。
刘禹锡,浑侍中宅牡丹,径尺千馀朵，人间有此花。今朝见颜色，更不向诸家。
澹交,写真,图形期自见，自见却伤神。已是梦中梦，更逢身外身。水花凝幻质，墨彩染空尘。堪笑予兼尔，俱为未了人。
孟郊,新卜清罗幽居奉献陆大夫,黔娄住何处，仁邑无馁寒。岂悟旧羁旅，变为新闲安。二倾有馀食，三农行可观。笼禽得高巢，辙鲋还层澜。翳翳桑柘墟，纷纷田里欢。兵戈忽消散，耦耕非艰难。嘉木偶良酌，芳阴庇清弹。力农唯一事，趣世徒万端。静觉本相厚，动为末所残。此外有馀暇，锄荒出幽兰。
段成式,游长安诸寺联句·长乐坊安国寺·穗柏联句,一院暑难侵，莓苔共影深。标枝争息鸟，馀吹正开襟。宿雨香添色，残阳石在阴。乘闲动诗意，助静入禅心。
姚合,杏溪十首·杏溪,桃花四散飞，桃子压枝垂。寂寂青阴里，幽人举步迟。殷勤念此径，我去复来谁。
蒋吉,大庾驿有怀,一囊书重百馀斤，邮吏宁知去计贫。莫讶偏吟望乡句，明朝便见岭南人。
姚合,秋日有怀,秋来不复眠，但觉思悠然。菊色欲经露，虫声渐替蝉。诗情生酒里，心事在山边。旧里无因到，西风又一年。
杜奕,忆长安·三月,忆长安，三月时，上苑遍是花枝。青门几场送客，曲水竟日题诗。骏马金鞭无数，良辰美景追随。
白居易,正月十五日夜月,岁熟人心乐，朝游复夜游。春风来海上，明月在江头。灯火家家市，笙歌处处楼。无妨思帝里，不合厌杭州。
李白,相和歌辞·大堤曲,汉水临襄阳，花开大堤暖。佳期大堤下，泪向南云满。春风复无情，吹我梦魂散。不见眼中人，天长音信断。
罗隐,龙泉东下却寄孙员外,縠江东下几多程，每泊孤舟即有情。山色已随游子远，水纹犹认主人清。恩如海岳何时报，恨似烟花触处生。百尺风帆两行泪，不堪回首望峥嵘。
李商隐,饮席戏赠同舍,洞中屐响省分携，不是花迷客自迷。珠树重行怜翡翠，玉楼双舞羡鹍鸡。兰回旧蕊缘屏绿，椒缀新香和壁泥。唱尽阳关无限叠，半杯松叶冻颇黎。
李群玉,紫极宫斋后,紫府空歌碧落寒，晓星寥亮月光残。一群白鹤高飞上，唯有松风吹石坛。
杨师道,赋终南山用风字韵应诏,眷言怀隐逸，辍驾践幽丛。白云飞夏雨，碧岭横春虹。草绿长杨路，花疏五柞宫。登临日将晚，兰桂起香风。
司空图,狂题十八首,莫恨艰危日日多，时情其奈幸门何。貔貅睡稳蛟龙渴，犹把烧残朽铁磨。别鹤凄凉指法存，戴逵能耻近王门。世间第一风流事，借得王公玉枕痕。交疏自古戒言深，肝胆徒倾致铄金。不是史迁书与说，谁知孤负李陵心。南华落笔似荒唐，若肯经纶亦不狂。偶作客星侵帝座，却应虚薄是严光。不劳世路更相猜，忍到须休惜得材。几度懒乘风水便，拗船折舵恐难回。由来相爱只诗僧，怪石长松自得朋。却怕他生还识字，依前日下作孤灯。老禅乘仗莫过身，远岫孤云见亦频。应是佛边犹怕闹，信缘须作且闲人。止竟闲人不爱闲，只偷无事闭柴关。轰霆搅破蛟龙窟，也被狂风卷出山。地下修文著作郎，生前饥处倒空墙。何如神爽骑星去，犹自研几助玉皇。雨洗芭蕉叶上诗，独来凭槛晚晴时。故园虽恨风荷腻，新句闲题亦满池。初时拄杖向邻村，渐到清明亦杜门。三十年来辞病表，今朝卧病感皇恩。来时虽恨失青毡，自见芭蕉几十篇。应是阿刘还宿债，剩拚才思折供钱。芭蕉丛畔碧婵娟，免更悠悠扰蜀川。应到去时题不尽，不劳分寄校书笺。自伤衰病渐难平，永夜禅床雨滴声。闻道虎疮仍带镞，吼来和痛亦横行。昨日流莺今日蝉，起来又是夕阳天。六龙飞辔长相窘，更忍乘危自著鞭。有是有非还有虑，无心无迹亦无猜。不平便激风波险，莫向安时稔祸胎。十年三署让官频，认得无才又索身。莫道太行同一路，大都安稳属闲人。曾闻劫火到蓬壶，缩尽鳌头海亦枯。今日家山同此恨，人归未得鹤归无。
李邺,和绵州于中丞登越王楼作,长听巴西事，看图胜所闻。江楼明返照，雪岭乱晴云。景象诗情在，幽奇笔迹分。使君徒说好，不只怨离群。
李咸用,僧院蔷薇,客引擎茶看，离披晒锦红。不缘开净域，争忍负春风。小片当吟落，清香入定空。何人来此植，应固恼休公。
张贲,和袭美寒夜见访,云孤鹤独且相亲，仿效从它折角巾。不用吴江叹留滞，风姿俱是玉清人。
杜荀鹤,别四明钟尚书,九华天际碧嵯峨，无奈春来入梦何。难与英雄论教化，却思猿鸟共烟萝。风前柳态闲时少，雨后花容淡处多。都大人生有离别，且将诗句代离歌。
皎然,奉酬颜使君真卿、王员外圆宿寺兼送员外使回,鲁公邀省客，贫寺人过少。锦帐惟野花，竹屏有窗筱。朝行石色净，夜听泉声小。释事情已高，依禅境无扰。超遥长路首，怅望空林杪。离思从此生，还将此心了。
张九龄,奉和圣制经孔子旧宅,孔门太山下，不见登封时。徒有先王法，今为明主思。恩加万乘幸，礼致一牢祠。旧宅千年外，光华空在兹。
张说,又（一本此首同前第一首为二首）,春来半月度，俗忌一时闲。不酌他乡酒，惟堪对楚山。
李贺,杂曲歌辞·十二月乐辞·二月,二月饮酒采桑津，宜男草生兰笑人。蒲如交剑风如薰，劳劳胡燕怨酣春。薇帐逗烟生绿尘，金翅峨髻愁暮云，沓飒起舞真珠裙。津头送别唱流水，酒客背寒南山死。
温庭筠,猎骑辞,早辞平扆殿，夕奉湘南宴。香兔抱微烟，重鳞叠轻扇。蚕饥使君马，雁避将军箭。宝柱惜离弦，流黄悲赤县。理钗低舞鬓，换袖回歌面。晚柳未如丝，春花已如霰。所嗟故里曲，不及青楼宴。
李峤,豹,车法肇宗周，鼷文阐大猷。还将君子变，来蕴太公筹。委质超羊鞟，飞名列虎侯。若令逢雨露，长隐南山幽。
白居易,游仙游山,暗将心地出人间，五六年来人怪闲。自嫌恋著未全尽，犹爱云泉多在山。
罗隐,献尚父大王,数年铁甲定东瓯，夜渡江山瞻斗牛。今日朱方平殄后，虎符龙节十三州。
王建,送严大夫赴桂州,岭头分界候，一半属湘潭。水驿门旗出，山恋洞主参。辟邪犀角重，解酒荔枝甘。莫叹京华远，安南更有南。
许棠,秋日归旧山,山云蝉满树，欲住更何安。上国回将晚，孤峰别自难。碛遥鸿未到，江近夜先寒。泉石虽堪恋，行人不愿看。
卢纶,送惟良上人归江南（一作郢上人）,落日映危樯，归僧向岳阳。注瓶寒浪静，读律夜船香。苦雾沈山影，阴霾发海光。群生一何负，多病礼医王。
李白,出自蓟北门行,虏阵横北荒，胡星耀精芒。羽书速惊电，烽火昼连光。虎竹救边急，戎车森已行。明主不安席，按剑心飞扬。推毂出猛将，连旗登战场。兵威冲绝幕，杀气凌穹苍。列卒赤山下，开营紫塞傍。孟冬风沙紧，旌旗飒凋伤。画角悲海月，征衣卷天霜。挥刃斩楼兰，弯弓射贤王。单于一平荡，种落自奔亡。收功报天子，行歌归咸阳。
张南史,送李侍御入茅山采药,苦县家风在，茅山道录传。聊听骢马使，却就紫阳仙。江海生岐路，云霞入洞天。莫令千岁鹤，飞到草堂前。
顾况,上古之什补亡训传十三章·陵霜之华一章,陵霜之华，我心忧嗟。阴之胜矣，而阳不加。坱轧陶钧，乃帝乃神，乃舒乃屯。烈烈严秋，熙熙阳春，职生有伦。今华发非其辰，辰属东方之仁，遐想三五。黄帝登云，尧年百馀。二仪分位，六气不渝。二景如璧，五星如珠。陵霜之华兮，何不妄敷。
陆龟蒙,和袭美重题后池,晓烟清露暗相和，浴雁浮鸥意绪多。却是陈王词赋错，枉将心事托微波。
韩愈,过襄城,郾城辞罢过襄城，颍水嵩山刮眼明。已去蔡州三百里，家人不用远来迎。
陈子昂,洛城观酺应制,圣人信恭己，天命允昭回。苍极神功被，青云秘箓开。垂衣受金册，张乐宴瑶台。云凤休征满，鱼龙杂戏来。崇恩逾五日，惠泽畅三才。玉帛群臣醉，徽章缛礼该。方睹升中禅，言观拜洛回。微臣固多幸，敢上万年杯。
王勃,山亭夜宴,桂宇幽襟积，山亭凉夜永。森沉野径寒，肃穆岩扉静。竹晦南汀色，荷翻北潭影。清兴殊未阑，林端照初景。
白居易,华阳观中八月十五日夜招友玩月,人道秋中明月好，欲邀同赏意如何。华阳洞里秋坛上，今夜清光此处多。
李贺,追赋画江潭苑四首,吴苑晓苍苍，宫衣水溅黄。小鬟红粉薄，骑马珮珠长。路指台城迥，罗薰袴褶香。行云沾翠辇，今日似襄王。宝袜菊衣单，蕉花密露寒。水光兰泽叶，带重剪刀钱。角暖盘弓易，靴长上马难。泪痕沾寝帐，匀粉照金鞍。剪翅小鹰斜，绦根玉镟花。鞦垂妆钿粟，箭箙钉文牙。狒狒啼深竹，䴔䴖老湿沙。宫官烧蜡火，飞烬污铅华。十骑簇芙蓉，宫衣小队红。练香熏宋鹊，寻箭踏卢龙。旗湿金铃重，霜干玉镫空。今朝画眉早，不待景阳钟。
戴叔伦,送人游岭南,少别华阳万里游，近南风景不曾秋。红芳绿笋是行路，纵有啼猿听却幽。
杜甫,喜雨,春旱天地昏，日色赤如血。农事都已休，兵戈况骚屑。巴人困军须，恸哭厚土热。沧江夜来雨，真宰罪一雪。谷根小苏息，沴气终不灭。何由见宁岁，解我忧思结。峥嵘群山云，交会未断绝。安得鞭雷公，滂沱洗吴越。
李峤,原,玉粲销忧日，江淹起恨年。带川遥绮错，分隰迥阡眠。膴膴横周甸，莓莓阙晋田。方知急难响，长在鶺鴒篇。
皎然,长门怨,春风日日闭长门，摇荡春心似梦魂。谁遣花开只笑妾，不如桃李正无言。
李商隐,水斋,多病欣依有道邦，南塘宴起想秋江。卷帘飞燕还拂水，开户暗虫犹打窗。更阅前题已披卷，仍斟昨夜未开缸。谁人为报故交道，莫惜鲤鱼时一双。
白居易,晚起闲行,皤然一老子，拥裘仍隐几。坐稳夜忘眠，卧安朝不起。起来无可作，闭目时叩齿。静对铜炉香，暖漱银瓶水。午斋何俭洁，饼与蔬而已。西寺讲楞伽，闲行一随喜。
李德裕,春暮思平泉杂咏二十首·潭上紫藤,故乡春欲尽，一岁芳难再。岩树已青葱，吾庐日堪爱。幽溪人未去，芳草行应碍。遥忆紫藤垂，繁英照潭黛。
周昙,隋门·独孤后,腹生奚强有亲疏，怜者为贤弃者愚。储贰不遭谗构死，隋亡宁便在江都。
李端,早春雪夜寄卢纶兼呈秘书元丞,闻君随谢脁，春夜宿前川。看竹云垂地，寻僧月满田。熊寒方入树，鱼乐稍离船。独夜羁愁客，惟知惜故年。
赵嘏,杜陵贻杜牧侍御（一作题杜侍御别业）,紫陌尘多不可寻，南溪酒熟一披襟。山高昼枕石床隐，泉落夜窗烟树深。白首寻人嗟问计，青云无路觅知音。唯君怀抱安如水，他日门墙许醉吟。
曹松,钟陵野步,冈扉聊自启，信步出波边。野火风吹阔，春冰鹤啄穿。渚樯齐驿树，山鸟入公田。未创孤云势，空思白阁年。
白居易,晚从省归,朝回北阙值清晨，晚出南宫送暮春。入去丞郎非散秩，归来诗酒是闲人。犹思泉石多成梦，尚叹簪裾未离身。终是不如山下去，心头眼底两无尘。
方干,贻钱塘县路明府,志业不得力，到今犹苦吟。吟成五字句，用破一生心。世路屈声远，寒溪怨气深。前贤多晚达，莫怕鬓霜侵。
陆希声,山居即事二首,君山苍翠接青冥，东走洮湖上洞庭。茅屋向阳梳白发，竹窗深夜诵丹经。涌泉回泬鱼龙气，怪石惊腾鸟兽形。为问前时金马客，此焉还作少微星。不是幽栖矫性灵，从来无意在膻腥。满川风物供高枕，四合云山借画屏。五鹿归来惊岳岳，孤鸿飞去入冥冥。君阳遁叟何为乐，一炷清香两卷经。
白居易,夜坐,斜月入前楹，迢迢夜坐情。梧桐上阶影，蟋蟀近床声。曙傍窗间至，秋从簟上生。感时因忆事，不寝到鸡鸣。
刘禹锡,登司马错古城,将军将秦师，西南奠遐服。故垒清江上，苍烟晦乔木。登临直萧辰，周览壮前躅。堑平陈叶满，墉高秋蔓绿。废井抽寒菜，毁台生鲁谷。耕人得古器，宿雨多遗镞。楚塞郁重叠，蛮溪纷诘曲。留此数仞基，几人伤远目。
刘禹锡,答裴令公雪中讶白二十二与诸公不相访之什,玉树琼楼满眼新，的知开閤待诸宾。迟迟未去非无意，拟作梁园坐右人。
曹松,李郎中林亭,只向砌边流野水，樽前上下看鱼儿。笋蹊已长过人竹，藤径从添拂面丝。若许白猿垂近户，即无红果压低枝。大才必拟逍遥去，更遣何人佐盛时。
马戴,送狄参军赴杭州,新官非次受，圣主宠前勋。关雪发车晚，风涛挂席闻。海门山叠翠，湖岸郡藏云。执简从公后，髯参岂胜君。
钱起,送僧归日本,上国随缘住，来途若梦行。浮天沧海远，去世法舟轻。水月通禅观，鱼龙听梵声。惟怜一灯影，万里眼中明。
司空图,寺阁,昔岁登临未衰飒，不知何事爱伤情。今来揽镜翻堪喜，乱后霜须长几茎。
戴叔伦,山行,山行分曙色，一路见人稀。野鸟啼还歇，林花堕不飞。云迷栖鹤寺，水涩钓鱼矶。回首天将暝，逢僧话未归。
齐己,送益公归旧居,旧隐终牵梦，春残结束归。溪山无伴过，风雨有花飞。片石留题字，孤潭照浣衣。邻僧喜相接，扫径与开扉。
顾非熊,冬日寄蔡先辈校书京,弱冠下茅岭，中年道不行。旧交因贵绝，新月对愁生。旅思风飘叶，归心雁过城。惟君知我苦，何异爨桐鸣。
权德舆,送李处士归弋阳山居（限姓名中用韵）,暂来城市意何如，却忆葛阳溪上居。不惮薄田输井税，自将嘉句著州闾。波翻极浦樯竿出，霜落秋郊树影疏。想到家山无俗侣，逢迎只是坐篮舆。
许棠,送友人北游,北出阴关去，何人肯待君。无青山拥晋，半浊水通汾。雁塞虽多雁，云州却少云。兹游殊不恶，莫恨暂离群。
张说,温泉冯刘二监客舍观妓,温谷寒林薄，群游乐事多。佳人蹀骏马，乘月夜相过。秀色然红黛，娇香发绮罗。镜前鸾对舞，琴里凤传歌。妒宠倾新意，衔恩奈老何。为君留上客，欢笑敛双蛾。
卢仝,出山作,出山忘掩山门路，钓竿插在枯桑树。当时只有鸟窥窬，更亦无人得知处。家僮若失钓鱼竿，定是猿猴把将去。
孙逖,送赵评事摄御史监军岭南,议狱持邦典，临戎假宪威。风从阊阖去，霜入洞庭飞。篁竹迎金鼓，楼船引绣衣。明年拜真月，南斗使星归。
于濆,秦原览古,耕者戮力地，龙虎曾角逐。火德道将亨，夜逢蛇母哭。昔日望夷宫，是处寻桑谷。汉祖竟为龙，赵高徒指鹿。当时行路人，已合伤心目。汉祚又千年，秦原草还绿。
姚鹄,送费炼师供奉赴上都,缩地周游不计程，古今应只有先生。已同化鹤临华表，又见骖龙向玉清。萝磴静攀云共过，雪坛当醮月孤明。无因相逐朝天帝，空羡烟霞得送迎。
施肩吾,遇醉道士,霞帔寻常带酒眠，路傍疑是酒中仙。醉来不住人家宿，多向远山松月边。
杜牧,长安晴望,翠屏山对凤城开，碧落摇光霁后来。回识六龙巡幸处，飞烟闲绕望春台。
徐铉,重游木兰亭,缭绕长堤带碧浔，昔年游此尚青衿。兰桡破浪城阴直，玉勒穿花苑树深。宦路尘埃成久别，仙家风景有谁寻。那知年长多情后，重凭栏干一独吟。
杜荀鹤,题弟侄书堂,何事居穷道不穷，乱时还与静时同。家山虽在干戈地，弟侄常修礼乐风。窗竹影摇书案上，野泉声入砚池中。少年辛苦终身事，莫向光阴惰寸功。
孙鲂,甘露寺紫薇花,蜀葵鄙下兼全落，菡萏清高且未开。赫日迸光飞蝶去，紫薇擎艳出林来。闻香不称从僧舍，见影尤思在酒杯。谁笑晚芳为贱劣，便饶春丽已尘埃。牵吟过夏惟忧尽，立看移时亦忘回。惆怅寓居无好地，懒能分取一枝栽。
赵嘏,昔昔盐二十首·前年过代北,代北几千里，前年又复经。燕山云自合，胡塞草应青。铁马喧鼙鼓，蛾眉怨锦屏。不知羌笛曲，掩泪若为听。
杜甫,赤谷西崦人家,跻险不自喧，出郊已清目。溪回日气暖，径转山田熟。鸟雀依茅茨，藩篱带松菊。如行武陵暮，欲问桃花宿。
施肩吾,春霁,煎茶水里花千片，候客亭中酒一樽。独对春光还寂寞，罗浮道士忽敲门。
宋之问,邓国太夫人挽歌,鸾死铅妆歇，人亡锦字空。悲端若能减，渭水亦应穷。
常建,塞下曲四首,玉帛朝回望帝乡，乌孙归去不称王。天涯静处无征战，兵气销为日月光。北海阴风动地来，明君祠上望龙堆。髑髅皆是长城卒，日暮沙场飞作灰。龙斗雌雄势已分，山崩鬼哭恨将军。黄河直北千馀里，冤气苍茫成黑云。因嫁单于怨在边，蛾眉万古葬胡天。汉家此去三千里，青冢常无草木烟。
李峤,玉,映石先过魏，连城欲向秦。洛阳陪胜友，燕赵类佳人。方水晴虹媚，常山瑞马新。徒为卞和识，不遇楚王珍。
皇甫冉,秋夜寄所思,寂寞坐遥夜，清风何处来。天高散骑省，月冷建章台。邻笛哀声急，城砧朔气催。芙蓉已委绝，谁复可为媒。
岑参,冬夜宿仙游寺南凉堂，呈谦道人,太乙连太白，两山知几重。路盘石门窄，匹马行才通。日西倒山寺，林下逢支公。昨夜山北时，星星闻此钟。秦女去已久，仙台在中峰。箫声不可闻，此地留遗踪。石潭积黛色，每岁投金龙。乱流争迅湍，喷薄如雷风。夜来闻清磬，月出苍山空。空山满清光，水树相玲珑。回廊映密竹，秋殿隐深松。灯影落前谿，夜宿水声中。爱兹林峦好，结宇向谿东。相识唯山僧，邻家一钓翁。林晚栗初拆，枝寒梨已红。物幽兴易惬，事胜趣弥浓。愿谢区中缘，永依金人宫。寄报乘辇客，簪裾尔何容。
崔峒,送冯八将军奏事毕归滑台幕府,王门别后到沧洲，帝里相逢俱白头。自叹马卿常带疾，还嗟李广不封侯。棠梨宫里瞻龙衮，细柳营中著虎裘。想到滑台桑叶落，黄河东注杏园秋。
罗隐,陕西晚思,长途已自穷，此去更西东。树色荣衰里，人心往返中。别情流水急，归梦故山空。莫忘交游分，从来事一同。
申欢,兜玄国怀归诗,风软景和煦，异香馥林塘。登高一长望，信美非吾乡。
王周,岳州众湖阻风二首,众湖湖口系兰船，睡起中餐又却眠。风伯如何解回怒，数宵樯倚碧芦烟。偶系扁舟枕绿莎，旋移深处避惊波。晓来闲共渔人话，此去巴陵路几多。
杜牧,酬王秀才桃花园见寄,桃满西园淑景催，几多红艳浅深开。此花不逐溪流出，晋客无因入洞来。
王建,贻小尼师,新剃青头发，生来未扫眉。身轻礼拜稳，心慢记经迟。唤起犹侵晓，催斋已过时。春晴阶下立，私地弄花枝。
贾至,春思二首,草色青青柳色黄，桃花历乱李花香。东风不为吹愁去，春日偏能惹恨长。红粉当垆弱柳垂，金花腊酒解酴醿。笙歌日暮能留客，醉杀长安轻薄儿。
白居易,郡厅有树，晚荣早凋，人不识名，因题其上,浔阳郡厅后，有树不知名。秋先梧桐落，春后桃李荣。五月始萌动，八月已凋零。左右皆松桂，四时郁青青。岂量雨露恩，沾濡不均平。荣枯各有分，天地本无情。顾我亦相类，早衰向晚成。形骸少多病，三十不丰盈。毛鬓早改变，四十白髭生。谁教两萧索，相对此江城。
李义府,和边城秋气早,金微凝素节，玉律应清葭。边马秋声急，征鸿晓阵斜。关树凋凉叶，塞草落寒花。雾暗长川景，云昏大漠沙。溪深路难越，川平望超忽。极望断烟飘，遥落惊蓬没。霜结龙城吹，水照龟林月。日色夏犹冷，霜华春未歇。睿作高紫宸，分明映玄阙。
皮日休,重玄寺元达年逾八十好种名药凡所…余奇而访之因题二章,雨涤烟锄伛偻赍，绀牙红甲两三畦。药名却笑桐君少，年纪翻嫌竹祖低。白石静敲蒸朮火，清泉闲洗种花泥。怪来昨日休持钵，一尺雕胡似掌齐。香蔓蒙茏覆昔邪，桂烟杉露湿袈裟。石盆换水捞松叶，竹径穿床避笋芽。藜杖移时挑细药，铜瓶尽日灌幽花。支公谩道怜神骏，不及今朝种一麻。
袁皓,及第后作,金榜高悬姓字真，分明折得一枝春。蓬瀛乍接神仙侣，江海回思耕钓人。九万抟扶排羽翼，十年辛苦涉风尘。升平时节逢公道，不觉龙门是嶮津。
王维,送陆员外,郎署有伊人，居然古人风。天子顾河北，诏书除征东。拜手辞上官，缓步出南宫。九河平原外，七国蓟门中。阴风悲枯桑，古塞多飞蓬。万里不见虏，萧条胡地空。无为费中国，更欲邀奇功。迟迟前相送，握手嗟异同。行当封侯归，肯访商山翁。
皎然,同李洗马入馀不溪经辛将军故城,惨惨寒城望，将军下世时。高墉暮草遍，大树野风悲。壁垒今惟在，勋庸近可思。苍然古溪上，川逝共凄其。
岑参,送人归江宁,楚客忆乡信，向家湖水长。住愁春草绿，去喜桂枝香。海月迎归楚，江云引到乡。吾兄应借问，为报鬓毛霜。
戴叔伦,答崔法曹赋四雪,楚僧蹑雪来招隐，先访高人积雪中。已别剡溪逢雪去，雪山修道与师同。
罗邺,东归,日日唯忧行役迟，东归可是有家归。都缘桂玉无门住，不算山川去路危。秦树梦愁黄鸟啭，吴江钓忆锦鳞肥。桃夭李艳清明近，惆怅当年意尽违。
罗邺,赠东川梓桐县韦德孙长官,前代高门今宰邑，怀才重义古来无。笙歌厌听吟清句，京洛思归展画图。蜀酝天寒留客醉，陇禽山晓隔帘呼。何年期拜朱幡贵，马上论诗在九衢。
李贺,公无出门,天迷迷，地密密。熊虺食人魂，雪霜断人骨。嗾犬狺狺相索索，舐掌偏宜佩兰客。帝遣乘轩灾自息，玉星点剑黄金轭。我虽跨马不得还，历阳湖波大如山。毒虬相视振金环，狻猊猰貐吐馋涎。鲍焦一世披草眠，颜回廿九鬓毛斑。颜回非血衰，鲍焦不违天。天畏遭衔啮，所以致之然。分明犹惧公不信，公看呵壁书问天。
蔡昆,落叶》，王正字《诗格,飘飘随暮雨，飒飒落秋山。
吴筠,高士咏·太伯延陵,太伯全至让，远投蛮夷间。延陵嗣高风，去国不复还。尊荣比蝉翼，道义侔崇山。元规与峻节，历世无能攀。
郎士元,双林寺谒傅大士,草露经前代，津梁及后人。此方今示灭，何国更分身。月色空知夜，松阴不记春。犹怜下生日，应在一微尘。
齐己,寄郑谷郎中,人间近遇风骚匠，鸟外曾逢心印师。除此二门无别妙，水边松下独寻思。
来鹄,新安官舍闲坐,寂寞空阶草乱生，簟凉风动若为情。不知独坐闲多少，看得蜘蛛结网成。
戴叔伦,赠月溪羽士,月明溪水上，谁识步虚声。夜静金波冷，风微玉练平。自知尘梦远，一洗道心清。更弄瑶笙罢，秋空鹤又鸣。
方干,处州洞溪,气象四时清，无人画得成。众山寒叠翠，两派绿分声。坐月何曾夜，听松不似晴。混元融结后，便有此溪名。
李商隐,郑州献从叔舍人褎,蓬岛烟霞阆苑钟，三官笺奏附金龙。茅君奕世仙曹贵，许掾全家道气浓。绛简尚参黄纸案，丹炉犹用紫泥封。不知他日华阳洞，许上经楼第几重。
陈昌言,白日丽江皋（一作鲍溶诗）,迟景临遥水，晴空似不高。清明开晓镜，昭晰辨秋毫。郁郁长堤土，离离浅渚毛。烟销占一候，风静拥千艘。独媚青春柳，宜看白鹭涛。何年谢公赏，遗韵在江皋。
张籍,相和歌辞·猛虎行,南山北山树冥冥，猛虎白日绕林行。向晚一身当道食，山中麋鹿尽无声。年年养子在深谷，雌雄上山不相逐。谷中近窟有山村，长向村家取黄犊。五陵年少不敢射，空来林下看行迹。
孟贯,寄李处士,僧话磻溪叟，平生重赤松。夜堂悲蟋蟀，秋水老芙蓉。吟坐倦垂钓，闲行多倚筇。闻名来已久，未得一相逢。
高適,送蔡少府赴登州推事,胶东连即墨，莱水入沧溟。国小常多事，人讹屡抵刑。公才征郡邑，诏使出郊坰。标格谁当犯，风谣信可听。峥嵘大岘口，逦迤汶阳亭。地迥云偏白，天秋山更青。祖筵方卜昼，王事急侵星。劝尔将为德，斯言盖有听。
齐己,经吴平观,中元斋醮后，残烬满空坛。老鹤心何待，尊师鬓已干。幡灯古殿夜，霜霰大椿寒。谁见长生路，人间事万端。
齐己,送彬座主赴龙安请讲,两论久研精，龙安受请行。春城雨雪霁，古寺殿堂明。白发老僧听，金毛师子声。同流有谁共，别著国风清。
卢纶,宴席赋得姚美人拍筝歌（美人曾在禁中）,出帘仍有钿筝随，见罢翻令恨识迟。微收皓腕缠红袖，深遏朱弦低翠眉。忽然高张应繁节，玉指回旋若飞雪。凤箫韶管寂不喧，绣幕纱窗俨秋月。有时轻弄和郎歌，慢处声迟情更多。已愁红脸能佯醉，又恐朱门难再过，昭阳伴里最聪明，出到人间才长成。遥知禁曲难翻处，犹是君王说小名。
白居易,予与山南王仆射起、淮南李仆射绅…举之、公垂二相公,故交海内只三人，二坐岩廊一卧云。老爱诗书还似我，荣兼将相不如君。百年胶漆初心在，万里烟霄中路分。阿阁鸾凰野田鹤，何人信道旧同群。
齐己,除夜,夜久谁同坐，炉寒鼎亦澄。乱松飘雨雪，一室掩香灯。白发添新岁，清吟减旧朋。明朝待晴旭，池上看春冰。
张九龄,登古阳云台,庭树日衰飒，风霜未云已。驾言遣忧思，乘兴求相似。楚国兹故都，兰台有馀址。传闻襄王世，仍立巫山祀。方此全盛时，岂无婵娟子。色荒神女至，魂荡宫观启。蔓草今如积，朝云为谁起。
李世民,度秋,夏律昨留灰，秋箭今移晷。峨嵋岫初出，洞庭波渐起。桂白发幽岩，菊黄开灞涘。运流方可叹，含毫属微理。
黄滔,奉酬翁文尧员外驻南台见寄之什,人指南台山与川，大惊喜气异当年。花迎金册非时拆，月对琼杯此夜圆。我爱藏冰从夏结，君怜修竹到冬鲜。殷勤更抱鸣琴抚，为忆秦儿识断弦。
越溪杨女,春日,春尽花随尽，其如自是花。从来说花意，不过此容华。明月易亏轮，好花难恋春。常将花月恨，并作可怜人。
孟郊,劝善吟（醉会中赠郭行馀）,瘦郭有志气，相哀老龙钟。劝我少吟诗，俗窄难尔容。一口百味别，况在醉会中。四座正当喧，片言何由通。顾余昧时调，居止多疏慵。见书眼始开，闻乐耳不聪。视听互相隔，一身且莫同。天疾难自医，诗癖将何攻。见君如见书，语善千万重。自悲咄咄感，变作烦恼翁。烦恼不可欺，古剑涩亦雄。知君方少年，少年怀古风。藏书拄屋脊，不惜与凡聋。我愿拜少年，师之学崇崇。从他笑为矫，矫善亦可宗。
熊孺登,赠灵彻上人,诗句能生世界春，僧家更有姓汤人。况闻暗忆前朝事，知是修行第几身。
王维,送韦大夫东京留守,人外遗世虑，空端结遐心。曾是巢许浅，始知尧舜深。苍生讵有物，黄屋如乔林。上德抚神运，冲和穆宸襟。云雷康屯难，江海遂飞沉。天工寄人英，龙衮瞻君临。名器苟不假，保釐固其任。素质贯方领，清景照华簪。慷慨念王室，从容献官箴。云旗蔽三川，画角发龙吟。晨扬天汉声，夕卷大河阴。穷人业已宁，逆虏遗之擒。然后解金组，拂衣东山岑。给事黄门省，秋光正沉沉。壮心与身退，老病随年侵。君子从相访，重玄其可寻。
白居易,见杨弘贞诗赋，因题绝句以自谕,赋句诗章妙入神，未年三十即无身。常嗟薄命形憔悴，若比弘贞是幸人。
陈子昂,夏日晖上人房别李参军崇嗣,四十九变化，一十三死生。翕忽玄黄里，驱驰风雨情。是非纷妄作，宠辱坐相惊。至人独幽鉴，窈窕随昏明。咫尺山河道，轩窗日月庭。别离焉足问，悲乐固能并。我辈何为尔，栖皇犹未平。金台可攀陟，宝界绝将迎。户牖观天地，阶基上杳冥。自超三界乐，安知万里征。中国要荒内，人寰宇宙荣。弦望如朝夕，宁嗟蜀道行。
裴迪,西塔寺陆羽茶泉,竟陵西塔寺，踪迹尚空虚。不独支公住，曾经陆羽居。草堂荒产蛤，茶井冷生鱼。一汲清泠水，高风味有馀。
林宽,寄何绍馀,雁过君犹未入城，清贤门下旧知名。风波冻马遥逢见，革橐饥僮尚挈行。住在闲坊无辙迹，别来何寺有泉声。芙蓉苑北曲江岸，期看终南新雪晴。
韦应物,移疾会诗客元生与释子法朗，因贻诸祠曹,对此嘉树林，独有戚戚颜。抱瘵知旷职，淹旬非乐闲。释子来问讯，诗人亦扣关。道同意暂遣，客散疾徐还。园径自幽静，玄蝉噪其间。高窗瞰远郊，暮色起秋山。英曹幸休暇，悢悢心所攀。
李绅,忆登栖霞寺峰（效梁简文）,香印烟火息，法堂钟磬馀。纱灯耿晨焰，释子安禅居。林叶脱红影，竹烟含绮疏。星珠错落耀，月宇参差虚。顾眺匪恣适，旷襟怀卷舒。江海淼清荡，丘陵何所如。滔滔可问津，耕者非长沮。茅岭感仙客，萧园成古墟。移步下碧峰，涉涧更踌躇。乌噪啄秋果，翠惊衔素鱼。回塘彩鹢来，落景标林箊。漾漾棹翻月，萧萧风袭裾。劳歌起旧思，戚叹竟难摅。却数共游者，凋落非里闾。
章孝标,西山广福院,野寺孤峰上，危楼耸翠微。卷帘沧海近，洗钵白云飞。竹影临经案，松花点衲衣。日斜登望处，湖畔一僧归。
尚颜,寄方干处士,格外缀清诗，诗名独得知。闲居公道日，醉卧牡丹时。海鸟和涛望，山僧带雪期。仍闻称处士，圣主肯相违。
杜甫,李监宅,尚觉王孙贵，豪家意颇浓。屏开金孔雀，褥隐绣芙蓉。且食双鱼美，谁看异味重。门阑多喜色，女婿近乘龙。
李咸用,谢僧寄茶,空门少年初志坚，摘芳为药除睡眠。匡山茗树朝阳偏，暖萌如爪拏飞鸢。枝枝膏露凝滴圆，参差失向兜罗绵。倾筐短甑蒸新鲜，白纻眼细匀于研。砖排古砌春苔干，殷勤寄我清明前。金槽无声飞碧烟，赤兽呵冰急铁喧。林风夕和真珠泉，半匙青粉搅潺湲。绿云轻绾湘娥鬟，尝来纵使重支枕，胡蝶寂寥空掩关。
NA,郊庙歌辞·周郊祀乐章·福顺乐,相承五运，取法三才。大礼爰展，率土咸来。卿云秘室，甘泉宝台。象樽初酌，受福不回。
贯休,道士,花岛相逢满袖云，藉花论道过金巾。腾腾又入仙山去，只恐是青城丈人。
刘叉,饿咏,文王久不出，贤士如土贱。妻孥从饿死，敢爱黄金篆。
武元衡,休暇日，中书相公致斋禁省，因以寄赠,尝闻圣主得贤臣，三接能令四海春。月满禁垣斋沐夜，清吟属和更何人。
白居易,杂感,君子防悔尤，贤人戒行藏。嫌疑远瓜李，言动慎毫芒。立教固如此，抚事有非常。为君持所感，仰面问苍苍。犬啮桃树根，李树反见伤。老龟烹不烂，延祸及枯桑。城门自焚爇，池鱼罹其殃。阳货肆凶暴，仲尼畏于匡。鲁酒薄如水，邯郸开战场。伯禽鞭见血，过失由成王。都尉身降虏，宫刑加子长。吕安兄不道，都市杀嵇康。斯人死已久，其事甚昭彰。是非不由己，祸患安可防。使我千载后，涕泗满衣裳。
王周,巫庙,巴水走若箭，峡山开如屏。汹涌匹练白，崷崒浓蓝青。崖空蓄云雨，滩恶惊雷霆。神仙宅幽邃，庙貌横杳冥。隐约可一梦，缥缈馀千龄。名利有所役，舟楫无暂停。悉窣垂肸蚃，祠祷希安宁。鸦鸦尔何物，飞飞来庙庭。纷纷飏寥泬，远近随虚舲。铁石砺觜爪，金碧辉光翎。翔集托阴险，鵮啄贪膻腥。日既恃威福，岁久为精灵。依草与附木，诬诡殊不经。城狐与社鼠，琐细何足听。况乎人假人，心阔吞沧溟。
杨衡,游陆先生故岩居,独壑临万嶂，苍苔绝行迹。仰窥猿挂树，俯对鹤巢石。上有一岩屋，相传灵人宅。深林无阳晖，幽水转鲜碧。拾薪遇遗鼎，探穴得古籍。结念候云兴，烧香坐终夕。
张籍,南归,促促念道路，四支不常宁。行车未及家，天外非尽程。骨肉待我欢，乡里望我荣。岂知东与西，憔悴竟无成。人言苦夜长，穷者不念明。惧离其寝寐，百忧伤性灵。世道多险薄，相劝毕中诚。远游无知音，不如商贾行。达人有常志，愚夫劳所营。旧山行去远，言归乐此生。
元稹,晚春,昼静帘疏燕语频，双双斗雀动阶尘。柴扉日暮随风掩，落尽闲花不见人。
李咸用,送边将,天骄频犯塞，铁骑又征西。臣节轻乡土，雄心生鼓鼙。地寒花不艳，沙远日难低。渐喜秋弓健，雕翻白草齐。
李中,宿山中寺,寄宿深山寺，惟逢老病僧。风吹几世树，云暗暮秋灯。瞑目忘尘虑，谈空入上乘。明晨返名路，何计恋南能。
李峤,素,濯手天津女，纤腰洛浦妃。鱼肠远方至，雁足上林飞。妙夺鲛绡色，光腾月扇辉。非君下路去，谁赏故人机。
许浑,闻州中有宴寄崔大夫兼简邢群评事,箫管筵间列翠蛾，玉杯金液耀金波。池边雨过飘帷幕，海上风来动绮罗。颜子巷深青草遍，庾君楼迥碧山多。甘心不及同年友，卧听行云一曲歌。
雍陶,忆山寄僧,尘路谁知蹋雪踪，到来空认出云峰。天晴远见月中树，风便细听烟际钟。阅世数思僧并院，忆山长羡鹤归松。新愁旧恨多难说，半在眉间半在胸。
白居易,大社观献捷诗,淮海妖氛灭，乾坤嘉气通。班师郊社内，操袂凯歌中。庙算无遗策，天兵不战功。小臣同鸟兽，率舞向皇风。
罗隐,途中寄怀,不知何处是前程，合眼腾腾信马行。两鬓已衰时未遇，数峰虽在病相撄。尘埃巩洛虚光景，诗酒江湖漫姓名。试哭军门看谁问，旧来还似祢先生。
徐铉,谢文靖墓下作（时闽岭用师，契丹陷梁宋）,越徼稽天讨，周京乱虏尘。苍生何可奈，江表更无人。岂惮寻荒垄，犹思认后身。春风白杨里，独步泪沾巾。
安守范,天台禅院联句,偶到天台院，因逢物外僧。忘机同一祖，出语离三乘。树老中庭寂，窗虚外境澄。片时松影下，联续百千灯。
李益,喜入兰陵望紫阁峰呈宣上人,薙草开三径，巢林喜一枝。地宽留种竹，泉浅欲开池。紫阁当疏牖，青松入坏篱。从今安僻陋，萧相是吾师。
岑参,送永寿王赞府径归县（得蝉字）,当官接闲暇，暂得归林泉。百里路不宿，两乡山复连。夜深露湿簟，月出风惊蝉。且尽主人酒，为君从醉眠。
武元衡,元和癸巳余领蜀之七年奉诏征还…途经百牢关因题石门洞,昔佩兵符去，今持相印还。天光临井络，春物度巴山。鸟道青冥外，风泉洞壑间。何惭班定远，辛苦玉门关。
许敬宗,侍宴莎册宫应制得情字,三星希曙景，万骑翊天行。葆羽翻风队，腾吹掩山楹。暖日晨光浅，飞烟旦彩轻。塞寒桃变色，冰断箭流声。渐奏长安道，神皋动睿情。
崔铉,咏架上鹰,天边心胆架头身，欲拟飞腾未有因。万里碧霄终一去，不知谁是解绦人。
韩琮,风,竞持飘忽意何穷，为盛为衰半不同。偃草喜逢新雨后，鸣条愁听晓霜中。凉飞玉管来秦甸，暗袅花枝入楚宫。莫见东风便无定，满帆还有济川功。
王播,淮南游故居感旧，酬西川李尚书德裕,昔年献赋去江湄，今日行春到却悲。三径仅存新竹树，四邻惟见旧孙儿。壁间潜认偷光处，川上宁忘结网时。更见桥边记名姓，始知题柱免人嗤。
徐夤,赠东方道士,葫芦窗畔挂，是物在其间。雪色老人鬓，桃花童子颜。祭星秋卜日，采药晓登山。旧放长生鹿，时衔瑞草还。
于邺,客中月（一作望月）,离家凡几宵，一望一寥寥。新魄又将满，故乡应渐遥。独临彭蠡水，远忆洛阳桥。更有乘舟客，凄然亦驻桡。
刘禹锡,缺题,故人日已远，窗下尘满琴。坐对一樽酒，恨多无力斟。幕疏萤色迥，露重月华深。万境与群籁，此时情岂任。
谭用之,贻费道人,谁如南浦傲烟霞，白葛衣轻称帽纱。碧玉蜉蝣迎客酒，黄金毂辘钓鱼车。吟歌云鸟归樵谷，卧爱神仙入画家。他日凤书何处觅，武陵烟树半桃花。
灵澈,答徐广叔四问,童子出家无第行，随师乞食遣称名。长沙岂敢论年几，绛老惟知甲子生。
白居易,咏兴五首·出府归吾庐,出府归吾庐，静然安且逸。更无客干谒，时有僧问疾。家僮十馀人，枥马三四匹。慵发经旬卧，兴来连日出。出游爱何处，嵩碧伊瑟瑟。况有清和天，正当疏散日。身闲自为贵，何必居荣秩。心足即非贫，岂唯金满室。吾观权势者，苦以身徇物。炙手外炎炎，履冰中栗栗。朝饥口忘味，夕惕心忧失。但有富贵名，而无富贵实。
吕温,奉敕祭南岳十四韵,皇家礼赤帝，谬获司风域。致斋紫盖下，宿设祝融侧。鸣涧惊宵寐，清猿递时刻。澡洁事夙兴，簪佩思尽饰。危坛象岳趾，秘殿翘翚翼。登拜不遑愿，酌献皆累息。赞道仪匪繁，祝史词甚直。忽觉心魂悸，如有精灵逼。漠漠云气生，森森杉柏黑。风吹虚箫韵，露洗寒玉色。寂寞有至公，馨香在明德。礼成谢邑吏，驾言归郡职。憩桑访蚕事，遵畴课农力。所愿风雨时，回首瞻南极。
杜甫,村夜,萧萧风色暮，江头人不行。村舂雨外急，邻火夜深明。胡羯何多难，渔樵寄此生。中原有兄弟，万里正含情。
薛能,柳枝四首,数首新诗带恨成，柳丝牵我我伤情。柔娥幸有腰支稳，试踏吹声作唱声。高出军营远映桥，贼兵曾斫火曾烧。风流性在终难改，依旧春来万万条。县依陶令想嫌迂，营畔将军即大粗。此日与君除万恨，数篇风调更应无。狂似纤腰嫩胜绵，自多情态竟谁怜。游人不折还堪恨，抛向桥边与路边。
岑参,醉里送裴子赴镇西,醉后未能别，待醒方送君。看君走马去，直上天山云。
高適,钜鹿赠李少府,李侯虽薄宦，时誉何籍籍。骏马常借人，黄金每留客。投壶华馆静，纵酒凉风夕。即此遇神仙，吾欣知损益。
李端,赠郭驸马（郭令公子暧尚升平公主令于席上成此诗）,青春都尉最风流，二十功成便拜侯。金距斗鸡过上苑，玉鞭骑马出长楸。熏香荀令偏怜少，傅粉何郎不解愁。日暮吹箫杨柳陌，路人遥指凤凰楼。方塘似镜草芊芊，初月如钩未上弦。新开金埒看调马，旧赐铜山许铸钱。杨柳入楼吹玉笛，芙蓉出水妒花钿。今朝都尉如相顾，原脱长裾学少年。
樊阳源,赋得风动万年枝,珍木罗前殿，乘春任好风。振柯方袅袅，舒叶乍濛濛。影动丹墀上，声传紫禁中。离披偏向日，凌乱半分空。轻拂祥烟散，低摇翠色同。长令占天眷，四气借全功。
窦庠,留守府酬皇甫曙侍御弹琴之什,青琐昼无尘，碧梧阴似水。高张朱弦琴，静举白玉指。洞箫又奏繁，寒磬一声起。鹤警风露中，泉飞雪云里。泠泠分雅郑，析析谐宫徵。座客无俗心，巢禽亦倾耳。卫国知有人，齐竽偶相齿。有时趋绛纱，尽日随朱履。那令杂繁手，出假求焦尾。几载遗正音，今朝自君始。
白居易,潜别离,不得哭，潜别离。不得语，暗相思。两心之外无人知。深笼夜锁独栖鸟，利剑春断连理枝。河水虽浊有清日，乌头虽黑有白时。唯有潜离与暗别，彼此甘心无后期。
耿湋,杂曲歌辞·凉州词,国使翩翩随旆旌，陇西岐路足荒城。毡裘牧马胡雏小，日暮蕃歌三两声。
张籍,学仙,楼观开朱门，树木连房廊。中有学仙人，少年休谷粮。高冠如芙蓉，霞月披衣裳。六时朝上清，佩玉纷锵锵。自言天老书，秘覆云锦囊。百年度一人，妄泄有灾殃。每占有仙相，然后传此方。先生坐中堂，弟子跪四厢。金刀截身发，结誓焚灵香。弟子得其诀，清斋入空房。守神保元气，动息随天罡。炉烧丹砂尽，昼夜候火光。药成既服食，计日乘鸾凰。虚空无灵应，终岁安所望。勤劳不能成，疑虑积心肠。虚羸生疾疹，寿命多夭伤。身殁惧人见，夜埋山谷傍。求道慕灵异，不如守寻常。先王知其非，戒之在国章。
杜荀鹤,经严陵钓台,苍翠云峰开俗眼，泓澄烟水浸尘心。唯将道业为芳饵，钓得高名直至今。
薛涛,听僧吹芦管,晓蝉呜咽暮莺愁，言语殷勤十指头。罢阅梵书聊一弄，散随金磬泥清秋。
和凝,杂歌谣辞·渔父歌,白芷汀寒立鹭鸶，蘋风轻翦浪花时。烟幂幂，日迟迟，香引芙蓉惹钓丝。
陆龟蒙,江城夜泊,漏移寒箭丁丁急，月挂虚弓霭霭明。此夜离魂堪射断，更须江笛两三声。
李商隐,病中早访招国李十将军遇挈家游曲江,十顷平波溢岸清，病来惟梦此中行。相如未是真消渴，犹放沱江过锦城。
许浑,郑侍御厅玩鹤,碧天飞舞下晴莎，金阁瑶池绝网罗。岩响数声风满树，岸移孤影雪凌波。缑山去远云霄迥，辽海归迟岁月多。双翅一开千万里，只应栖隐恋乔柯。
王维,自大散以往深林密竹磴道盘曲四五十里至黄牛岭见黄花川,危径几万转，数里将三休。回环见徒侣，隐映隔林丘。飒飒松上雨，潺潺石中流。静言深溪里，长啸高山头。望见南山阳，白露霭悠悠。青皋丽已净，绿树郁如浮。曾是厌蒙密，旷然销人忧。
温庭筠,谢公墅歌,朱雀航南绕香陌，谢郎东墅连春碧。鸠眠高柳日方融，绮榭飘飖紫庭客。文楸方罫花参差，心阵未成星满池。四座无喧梧竹静，金蝉玉柄俱持颐。对局含情见千里，都城已得长蛇尾。江南王气系疏襟，未许苻坚过淮水。
许浑,闻雁,带霜南去雁，夜好宿汀沙。惊起向何处，高飞极海涯。入云声渐远，离岳路犹赊。归梦当时断，参差欲到家。
王维,送祢郎中,东郊春草色，驱马去悠悠。况复乡山外，猿啼湘水流。岛夷传露版，江馆候鸣驺。卉服为诸吏，珠官拜本州。孤莺吟远墅，野杏发山邮。早晚方归奏，南中才忌秋。
皇甫冉,酬张二仓曹扬子所居见寄兼呈韩郎中,孤云独鹤自悠悠，别后经年尚泊舟。渔父置词相借问，郎官能赋许依投。折芳远寄三春草，乘兴闲看万里流。莫怪杜门频乞假，不堪扶病拜龙楼。
贯休,赠杨公杜之舅,分尽君忧一不遗，凤书征入万民悲。风云终日如相逐，雨露前程即可知。画舸还盛江革石，秋山又看谢安棋。谈谐尽是经邦术，头角由来出世姿。天地事须归橐籥，文章谁得到罘罳。扣舷傍岛清吟健，问俗看渔晚泊迟。霞影满江摇枕簟，鸟行和月下涟漪。周秦汉魏书书在，麟凤龟龙步步随。金殿恩波将浩浩，圭峰意绪谩孜孜。郡中条令春常在，境外歌谣美更奇。道者药垆留要妙，林僧禅偈寄相思。王杨卢骆真何者，房杜萧张更是谁。应念衢民千万户，家家皆置一生祠。
厉玄,相和歌辞·从军行,边草早不春，剑花增泞尘。广场收骥尾，清瀚怯龙鳞。帆色已归越，松声厌避秦。几时逢范蠡，处处是通津。
韦应物,寄诸弟,岁暮兵戈乱京国，帛书间道访存亡。还信忽从天上落，唯知彼此泪千行。
武元衡,春暮寄杜嘉兴昆弟,柳色千家与万家，轻风细雨落残花。数枝琼玉无由见，空掩柴扉度岁华。
张谓,同诸公游云公禅寺,共许寻鸡足，谁能惜马蹄。长空净云雨，斜日半虹霓。檐下千峰转，窗前万木低。看花寻径远，听鸟入林迷。地与喧闻隔，人将物我齐。不知樵客意，何事武陵谿。
卢僎,稍秋晓坐阁，遇舟东下扬州，即事寄上族父江阳令,虎啸山城晚，猿鸣江树秋。红林架落照，青峡送归流。归流赴淮海，征帆下扬州。族父江阳令，盛业继前修。文掩崔亭伯，德齐陈太丘。时哉惜未与，千载且为俦。忆昔山阳会，长怀东上游。称觞阮林下，赋雪谢庭幽。道浓礼自略，气舒文转遒。高情薄云汉，酣态坐芳洲。接席复连轸，出入陪华輈。独善与兼济，语默奉良筹。岁月欢无已，风雨暗飕飕。掌宪时持节，为邦邈海头。子人惠虽树，苍生望且留。微躬趋直道，神甸忝清猷。仙台适西步，蛮徼忽南浮。宇内皆安乐，天涯独远投。忠信徒坚仗，神明岂默酬。观生海漫漫，稽命天悠悠。云昏巴子峡，月远吴王楼。怀昔明不寐，悲令岁属周。喟无排云翮，暂得抒离忧。空洒沾红泪，万里逐行舟。
沈佺期,过蜀龙门,龙门非禹凿，诡怪乃天功。西南出巴峡，不与众山同。长窦亘五里，宛转复嵌空。伏湍喣潜石，瀑水生轮风。流水无昼夜，喷薄龙门中。潭河势不测，藻葩垂彩虹。我行当季月，烟景共舂融。江关勤亦甚，巘崿意难穷。势将息机事，炼药此山东。
李山甫,早秋山中作,荣枯无路入千峰，肥遁谁谐此志同。司寇亦曾遭鲁黜，步兵何事哭途穷。桧松瘦健滴秋露，户牖虚明生晚风。山思更清人影绝，陇云飞入草堂中。
李中,送孙霁书记赴寿阳辟命,辟命羡君赴，其如怆别情。酒阑汀树晚，帆展野风生。淮静寒烟敛，村遥夜火明。醉沈朐岭梦，吟达寿春城。旧友摇鞭接，元戎扫榻迎。雪晴莲幕启，云散桂山横。王粲从军画，陈琳草檄名。知君提健笔，重振此嘉声。
李绅,寿阳罢郡日有诗十首与追怀…兼纪瑞物物·初出淝口入淮,东风百里雪初晴，淝口冰开好濯缨。野老拥途知意重，病夫抛郡喜身轻。人心莫厌如弦直，淮水长怜似镜清。回首夕岚山翠远，楚郊烟树隐襄城。
鲍溶,山行经樵翁,我心劳我身，远道谁与论。心如木中火，忧至常自燔。披访结恩地，世人轻报恩。女无良媒识，知入何人门。寒日行深山，路由谷中村。田翁樵采熟，男女讴吟喧。借问身命谋，上言愧乾坤。时清公赋薄，力勤地利繁。下念草木年，坐家见重孙。举案馈宾客，糟浆盈陶尊。醉闲鹿裘暖，白发舞轩轩。仰羡太古人，余将破行辕。遑遑问身事，师友难为言。离歌又行去，落日低寒泉。
罗邺,槐花,行宫门外陌铜驼，两畔分栽此最多。欲到清秋近时节，争开金蕊向关河。层楼寄恨飘珠箔，骏马怜香撼玉珂。愁杀江湖随计者，年年为尔剩奔波。
杜牧,有感,宛溪垂柳最长枝，曾被春风尽日吹。不堪攀折犹堪看，陌上少年来自迟。
元稹,乐府杂曲·鼓吹曲辞·芳树,芳树已寥落，孤英尤可嘉。可怜团团叶，盖覆深深花。游蜂竞攒刺，斗雀亦纷拏。天生细碎物，不爱好光华。非无歼殄法，念尔有生涯。春雷一声发，惊燕亦惊蛇。清池养神蔡，已复长虾蟆。雨露贵平施，吾其春草芽。
吕岩,绍兴道会,偶乘青帝出蓬莱，剑戟峥嵘遍九垓。我在目前人不识，为留一笠莫沉埋。
皎然,赋得灯心送李侍御萼（光字）,灯心生众草，因有始知芳。彩妓窗偏丽，金桃动更香。花惊春未尽，焰喜夜初长。别后空离室，何人借末光。
徐铉,春日紫岩山期客不至,郊外春华好，人家带碧溪。浅莎藏鸭戏，轻霭隔鸡啼。掩映红桃谷，夤缘翠柳堤。王孙竟不至，芳草自萋萋。三十六天皆有籍，他年何处问归程。
许浑,重别（时诸妓同饯，一作重别曾主簿）,泪沿红粉湿罗巾，重系兰舟劝酒频。留却一枝河畔柳，明朝犹有远行人。
殷尧藩,还京口,黄鹤山头雪未消，行人归计在今朝。城高铁瓮江山壮，地接金陵草木凋。北府市楼闻旧酒，南桥官柳识归桡。吏民莫见参军面，水宿风餐鬓发焦。
卢纶,送史寀滑州谒贾仆射,朱门洞启俨行车，金鐍装囊半是书。君向东州问徐胤，羊公何事灭吹鱼。
崔颢,王家少妇（一作古意）,十五嫁王昌，盈盈入画堂。自矜年最少，复倚婿为郎。舞爱前谿绿，歌怜子夜长。闲来斗百草，度日不成妆。
崔涂,东晋,五陵豪侠笑为儒，将为儒生只读书。看取不成投笔后，谢安功业复何如。秦国金陵王气全，一龙正道始东迁。兴亡竟不关人事，虚倚长淮五百年。
韩愈,送区弘南归,穆昔南征军不归，虫沙猿鹤伏以飞。汹汹洞庭莽翠微，九疑镵天荒是非。野有象犀水贝玑，分散百宝人士稀。我迁于南日周围，来见者众莫依俙。爰有区子荧荧晖，观以彝训或从违。我念前人譬葑菲，落以斧引以纆徽。虽有不逮驱騑騑，或采于薄渔于矶。服役不辱言不讥，从我荆州来京畿。离其母妻绝因依，嗟我道不能自肥。子虽勤苦终何希，王都观阙双巍巍。腾蹋众骏事鞍鞿，佩服上色紫与绯。独子之节可嗟唏，母附书至妻寄衣。开书拆衣泪痕晞，虽不敕还情庶几。朝暮盘羞恻庭闱，幽房无人感伊威。人生此难馀可祈，子去矣时若发机。蜃沉海底气升霏，彩雉野伏朝扇翚。处子窈窕王所妃，苟有令德隐不腓。况今天子铺德威，蔽能者诛荐受禨。出送抚背我涕挥，行行正直慎脂韦。业成志树来颀颀，我当为子言天扉。
白居易,寄皇甫宾客,名利既两忘，形体方自遂。卧掩罗雀门，无人惊我睡。睡足斗擞衣，闲步中庭地。食饱摩挲腹，心头无一事。除却玄晏翁，何人知此味。
韦嗣立,奉和张岳州王潭州别诗二首,茂先王佐才，作牧楚江隈。登楼正欲赋，复遇仲宣来。黄鹄飞将远，雕龙文为开。宁知昔联事，听曲有馀哀。昔时陪二贤，缨冕会神仙。一去驰江海，相逢共播迁。无因千里驾，忽睹四愁篇。览讽欢何已，欢终徒怆然。
NA,鸬鹚谚,鸬鹚不打脚下塘。
黎逢,小苑春望宫池柳色,上林新柳变，小苑暮天晴。始望和烟密，遥怜拂水轻。色承阳气暖，阴带御沟清。不厌随风弱，仍宜向日明。垂丝遍阁榭，飞絮触帘旌。渐到依依处，思闻出谷莺。
贯休,秋末江上望,莽莽古江滨，纷纷坠叶频。烟霞谁是主，丘陇自伤神。吞并宁唯汉，凄凉莫问陈。尽随流水去，寂莫野花春。
杜甫,惠义寺送王少尹赴成都（得峰字）,苒苒谷中寺，娟娟林表峰。阑干上处远，结构坐来重。骑马行春径，衣冠起晚钟。云门青寂寂，此别惜相从。
周昙,春秋战国门·中山君,敌临烹子一何庸，激怒来军速自攻。结怨岂思围不解，愚谋多以杀为雄。
常建,相和歌辞·陌上桑,翳翳陌上桑，南枝交北堂。美人金梯出，素手自提筐。非但畏蚕饥，盈盈娇路傍。
马戴,赠淮南将,何事淮南将，功高业未成。风涛辞海郡，雷雨镇山营。度碛黄云起，防秋白发生。密机曾制敌，忧国更论兵。塞色侵旗动，寒光锁甲明。自怜心有作，独立望专征。
长孙佐辅,别友人,愁多不忍醒时别，想极还寻静处行。谁遣同衾又分手，不如行路本无情。
吕渭,经湛长史草堂,岩居旧风景，人世今成昔。木落古山空，猿啼秋月白。谁同西府僚，几谢南平客。摧残松桂老，萧散烟云夕。迹留异代远，境入空门寂。惟有草堂僧，陈诗在石壁。
杜甫,赠李白,秋来相顾尚飘蓬，未就丹砂愧葛洪。痛饮狂歌空度日，飞扬跋扈为谁雄。
孟郊,古意,河边织女星，河畔牵牛郎。未得渡清浅，相对遥相望。
武则天,唐大飨拜洛乐章·拜洛,菲躬承睿顾，薄德忝坤仪。乾乾遵后命，翼翼奉先规。抚俗勤虽切，还淳化尚亏。未能弘至道，何以契明祇。
李峤,莺,芳树杂花红，群莺乱晓空。声分折杨吹，娇韵落梅风。写啭清弦里，迁乔暗木中。友生若可冀，幽谷响还通。
白居易,除夜,病眼少眠非守岁，老心多感又临春。火销灯尽天明后，便是平头六十人。
李白,句,焰随红日去，烟逐暮云飞。绿鬓随波散，红颜逐浪无。因何逢伍相，应是想秋胡。举袖露条脱，招我饭胡麻。
贾曾,祭汾阴乐章,蠲我渐饎，洁我膋芗。有豆孔硕，为羞既臧。至诚无昧，精意惟芳。神其醉止，欣欣乐康。
刘昭禹,灵溪观,鳌海西边地，宵吟景象宽。云开孤月上，瀑喷一山寒。人异发常绿，草灵秋不干。无由此栖息，魂梦在长安。
司空图,诗品二十四则·冲淡,素处以默，妙机其微。饮之太和，独鹤与飞。犹之惠风，苒苒在衣。阅音修篁，美曰载归。遇之匪深，即之愈稀。脱有形似，握手已违。
NA,洛城五凤楼中歌,天津桥畔火光起，魏王堤上看洪水。
卢纶,酬李端长安寓居偶咏见寄,自别前峰隐，同为外累侵。几年亲酒会，此日有僧寻。学稼功还弃，论边事亦沈。众欢徒满目，专爱久离心。览鬓丝垂镜，弹琴泪洒襟。访田悲洛下，寄宅忆山阴。薄溜漫青石，横云架碧林。坏檐藤障密，衰菜棘篱深。流散俱多故，忧伤并在今。唯当俟高躅，归止共抽簪。
薛能,春居即事,云密露晨晖，西园独掩扉。雨新临断火，春冷著单衣。榆荚奔风健，兰芽负土肥。交亲不是变，自作寄书稀。
尔鸟,句,鲸目光烧半海红，鳌头浪蹙掀天白。
白居易,杂曲歌辞·潜别离,不得哭，潜别离。不得语，暗相思。两心之外无人知。深笼夜锁独栖鸟，利剑春断连理枝。河水虽浊有清日，乌头虽黑有白时。惟有潜离与暗别，彼此甘心无后期。
胡曾,咏史诗·马陵,坠叶萧萧九月天，驱兵独过马陵前。路傍古木虫书处，记得将军破敌年。
李涉,竹里,竹里编茅倚石根，竹茎疏处见前村。闲眠尽日无人到，自有春风为扫门。
齐己,游三觉山,白石路重重，萦纡势忽穷。孤峰擎像阁，万木蔽星空。世论随时变，禅怀历劫同。良宵正冥目，海日上窗红。
许浑,和毕员外雪中见寄,仙署淹清景，雪华松桂阴。夜凌瑶席宴，春寄玉京吟。烛晃垂罗幕，香寒重绣衾。相思不相访，烟月剡溪深。
元稹,喜李十一景信到,何事相逢翻有泪，念君缘我到通州。留君剩住君须住，我不自由君自由。
刘兼,春宵,春云春日共朦胧，满院梨花半夜风。宿酒未醒珠箔卷，艳歌初阕玉楼空。五湖范蠡才堪重，六印苏秦道不同。再取素琴聊假寐，南柯灵梦莫相通。
NA,唐末五代人语,及第不必读书，作官何须事业。
杜牧,寄杜子二首,不识长杨事北胡，且教红袖醉来扶。狂风烈焰虽千尺，豁得平生俊气无。武牢关吏应相笑，个里年年往复来。若问使君何处去，为言相忆首长回。
宋之问,伤曹娘二首,可怜冥漠去何之，独立丰茸无见期。君看水上芙蓉色，恰似生前歌舞时。前溪妙舞今应尽，子夜新歌遂不传。无复绮罗娇白日，直将珠玉闭黄泉。
白居易,答次休上人,姓白使君无丽句，名休座主有新文。禅心不合生分别，莫爱馀霞嫌碧云。
陈子昂,蓟丘览古赠卢居士藏用七首·乐生,王道已沦昧，战国竞贪兵。乐生何感激，仗义下齐城。雄图竟中夭，遗叹寄阿衡。
周昙,春秋战国门·孙叔敖,童稚逢蛇叹不祥，虑悲来者为埋藏。是知阳报由阴施，天爵昭然契日彰。
窦巩,奉使蓟门,自从身属富人侯，蝉噪槐花已四秋。今日一茎新白发，懒骑官马到幽州。
孟浩然,陪李侍御访聪上人禅居（一作陪柏台友访聪上人）,欣逢柏台友，共谒聪公禅。石室无人到，绳床见虎眠。阴崖常抱雪，枯涧为生泉。出处虽云异，同欢在法筵。
李洞,金陵怀古,古来无此战争功，日日戈船卷海风。一遇灵鳌开睡眼，六朝灰尽九江空。
刘长卿,奉饯郑中丞罢浙西节度还京,天上移将星，元戎罢龙节。三军含怨慕，横吹声断绝。五马嘶城隅，万人卧车辙。沧洲浮云暮，杳杳去帆发。回首不问家，归心遥向阙。烟波限吴楚，日夕事淮越。吊影失所依，侧身随下列。孤蓬飞不定，长剑光未灭。绿绮为谁弹，绿芳堪自撷。怅然江南春，独此湖上月。千里怀去思，百忧变华发。颂声满江海，今古流不竭。
杜甫,奉赠卢五丈参谋（琚）,恭惟同自出，妙选异高标。入幕知孙楚，披襟得郑侨。丈人藉才地，门阀冠云霄。老矣逢迎拙，相于契托饶。赐钱倾府待，争米驻船遥。邻好艰难薄，氓心杼轴焦。客星空伴使，寒水不成潮。素发干垂领，银章破在腰。说诗能累夜，醉酒或连朝。藻翰惟牵率，湖山合动摇。时清非造次，兴尽却萧条。天子多恩泽，苍生转寂寥。休传鹿是马，莫信鵩如鸮。未解依依袂，还斟泛泛瓢。流年疲蟋蟀，体物幸鹪鹩。辜负沧洲愿，谁云晚见招。
封彦卿,和李尚书命妓饯崔侍御,莲府才为绿水宾，忽乘骢马入咸秦。为君唱作西河调，日暮偏伤去住人。
耿湋,寄钱起（一作司空曙诗）,草长花落树，羸病强寻春。无复少年意，空馀华发新。青原高见水，白社静逢人。寄谢南宫客，轩车不见亲。
NA,袁长官女诗（摘萱草吟）,彼见是忘忧，此看同腐草。青山与白云，方展我怀抱。
鲍溶,赠僧戒休,风行露宿不知贫，明月为心又是身。欲问月中无我法，无人无我问何人。
吴融,杨花,不斗秾华不占红，自飞晴野雪濛濛。百花长恨风吹落，唯有杨花独爱风。
杜荀鹤,登天台寺,一到天台寺，高低景旋生。共僧岩上坐，见客海边行。野色人耕破，山根浪打鸣。忙时向闲处，不觉有闲情。
陆龟蒙,玩金鸂鶒戏赠袭美,曾向溪边泊暮云，至今犹忆浪花群。不知镂羽凝香雾，堪与鸳鸯觉后闻。
张说,舞马千秋万岁乐府词三首,金天诞圣千秋节，玉醴还分万寿觞。试听紫骝歌乐府，何如騄骥舞华冈。连鶱势出鱼龙变，躞蹀骄生鸟兽行。岁岁相传指树日，翩翩来伴庆云翔。圣皇至德与天齐，天马来仪自海西。腕足徐行拜两膝，繁骄不进踏千蹄。髤髵奋鬣时蹲踏，鼓怒骧身忽上跻。更有衔杯终宴曲，垂头掉尾醉如泥。远听明君爱逸才，玉鞭金翅引龙媒。不因兹白人间有，定是飞黄天上来。影弄日华相照耀，喷含云色且裴徊。莫言阙下桃花舞，别有河中兰叶开。
王琚,自荆湖入朝至岳阳奉别张燕公,五载朝天子，三湘逢旧僚。扁舟方辍棹，清论遂终朝。远树烟间没，长江地际摇。帝城驰梦想，归帆满风飙。
齐己,赠李明府,名家宰名邑，将谓屈锋铓。直是难苏俗，能消不下堂。冰痕生砚水，柳影透琴床。何必称潇洒，独为诗酒狂。
清江,喜皇甫大夫同宿大梁驿,江头旌旆去，花外卷帘空。夜色临城月，春声渡水风。也知行李别，暂喜话言同。若问庐山事，终身愧远公。
王翰,观蛮童为伎之作,长裙锦带还留客，广额青娥亦效颦。共惜不成金谷妓，虚令看杀玉车人。
王建,雉将雏,雉咿喔，雏出ob。毛斑斑，觜啄啄。学飞未得一尺高，还逐母行旋母脚。麦垄浅浅难蔽身，远去恋雏低怕人。时时土中鼓两翅，引雏拾虫不相离。
徐凝,宿冽上人房,浮生不定若蓬飘，林下真僧偶见招。觉后始知身是梦，更闻寒雨滴芭蕉。
孟郊,独宿岘首忆长安故人,月迥无隐物，况复大江秋。江城与沙村，人语风飕飗。岘亭当此时，故人不同游。故人在长安，亦可将梦求。
皮日休,闲夜酒醒,醒来山月高，孤枕群书里。酒渴漫思茶，山童呼不起。
李咸用,送人,一轴烟花满口香，诸侯相见肯相忘。未闻珪璧为人弃，莫倦江山去路长。盈耳暮蝉催别骑，数杯浮蚁咽离肠。眼前多少难甘事，自古男儿当自强。
曹邺,出关,山上黄犊走避人，山下女郎歌满野。我独南征恨此身，更有无成出关者。
独孤及,和张大夫秋日有怀呈院中诸公,至公无暇日，高阁闭秋天。肘印拘王事，篱花思长年。绩成心不有，虑澹物犹牵。窃效泉鱼跃，因闻郢曲妍。
戴叔伦,谷城逢杨评事,远自五陵独窜身，筑阳山中归路新。横流夜长不得渡，驻马荒亭逢故人。
曹松,梢云,殊质资灵贶，陵空发瑞云。梢梢含树影，郁郁动霞文。不比因风起，全非触石分。叶光闲泛滟，枝彩静氛氲。隐见心无宰，裴回庆自君。翻飞如可托，长愿在横汾。
刘禹锡,酬乐天请裴令公开春加宴,高名大位能兼有，恣意遨游是特恩。二室烟霞成步障，三川风物是家园。晨窥苑树韶光动，晚度河桥春思繁。弦管常调客常满，但逢花处即开樽。
太原妓,寄欧阳詹,自从别后减容光，半是思郎半恨郎。欲识旧来云髻样，为奴开取缕金箱。
刘象,鹭鸶,洁白孤高生不同，顶丝清软冷摇风。窥鱼翘立荷香里，慕侣低翻柳影中。几日下巢辞紫阁，多时凝目向晴空。摩霄志在潜修羽，会接鸾凰别苇丛。
韩偓,复偶见三绝,雾为襟袖玉为冠，半似羞人半忍寒。别易会难长自叹，转身应把泪珠弹。桃花脸薄难藏泪，柳叶眉长易觉愁。密迹未成当面笑，几回抬眼又低头。半身映竹轻闻语，一手揭帘微转头。此意别人应未觉，不胜情绪两风流。
许浑,重伤杨攀处士二首（攀自号绿云翁）,绿云多学术，黄发竟无成。酒纵山中性，诗留海上名。读书新树老，垂钓旧矶平。今日悲前事，西风闻哭声。从官任直道，几处脱长裾。殁后儿犹小，葬来人渐疏。新邻占池馆，长史觅图书。身贱难相报，平生恨有馀。
成彦雄,柳枝辞九首,轻笼小径近谁家，玉马追风翠影斜。爱把长条恼公子，惹他头上海棠花。鹅黄剪出小花钿，缀上芳枝色转鲜。饮散无人收拾得，月明阶下伴秋千。东君爱惜与先春，草泽无人处也新。委嘱露华并细雨，莫教迟日惹风尘。句践初迎西子年，琉璃为帚扫溪烟。至今不改当时色，留与王孙系酒船。绿杨移傍小亭栽，便拥秾烟拨不开。谁把金刀为删掠，放教明月入窗来。远接关河高接云，雨馀洗出半天津。牡丹不用相轻薄，自有清阴覆得人。掩映莺花媚有馀，风流才调比应无。朝朝奉御临池上，不羡青松拜大夫。王孙宴罢曲江池，折取春光伴醉归。怪得美人争斗乞，要他秾翠染罗衣。残照林梢袅数枝，能招醉客上金堤。马娇如练缨如火，瑟瑟阴中步步嘶。
许孟容,答权载之离合诗（时为给事中）,史才司秘府，文哲今超古。亦有擅风骚，六联文墨曹。圣贤三代意，工艺千金字。化识从臣谣，人推仙阁吏。如登昆阆时，口诵灵真词。孙简下威凤，系霜琼玉枝。
喻凫,绝句（一作忆友人）,银地无尘金菊开，紫梨红枣堕莓苔。一泓秋水一轮月，今夜故人来不来。
张祜,赠禅师,坐见三生事，宗传一衲来。已知无法说，心向定中灰。
李益,莲塘驿（在盱眙界）,五月渡淮水，南行绕山陂。江村远鸡应，竹里闻缲丝。楚女肌发美，莲塘烟露滋。菱花覆碧渚，黄鸟双飞时。渺渺溯洄远，凭风托微词。斜光动流睇，此意难自持。女歌本轻艳，客行多怨思。女萝蒙幽蔓，拟上青桐枝。
王勃,倬彼我系,倬彼我系，出自有周。分疆锡社，派别支流。居卫仕宋，臣嬴相刘。乃武乃文，或公或侯。晋历崩坼，衣冠扰弊。粤自太原，播徂江澨。礼丧贤隐，时屯道闭。王室如毁，生人多殪。伊我有器，思逢其主。自东施西，择木开宇。田彼河曲，家乎汾浦。天未厌乱，吾将谁辅。伊我祖德，思济九埏。不常厥所，于兹五迁。欲及时也，夫岂愿焉。其位虽屈，其言则传。爰述帝制，大蒐王道。曰天曰人，是祖是考。礼乐咸若，诗书具草。贻厥孙谋，永为家宝。伊余小子，信惭明哲。彼网有条，彼车有辙。思屏人事，克终前烈。于嗟代网，卒余来绁。来绁伊何，谓余曰仕。我瞻先达，三十方起。夫岂不怀，高山仰止。愿言毓德，啜菽饮水。有鸟反哺，其声嗷嗷。言念旧德，忧心忉忉。今我不养，岁月其滔。黾勉从役，岂敢告劳。从役伊何，薄求卑位。告劳伊何，来参卿事。名存实爽，负信愆义。静言遐思，中心是愧。
李隆基,送李邕之任滑台,汉家重东郡，宛彼白马津。黎庶既蕃殖，临之劳近臣。远别初首路，今行方及春。课成应第一，良牧尔当仁。
杜甫,春夜喜雨,好雨知时节，当春乃发生。随风潜入夜，润物细无声。野径云俱黑，江船火独明。晓看红湿处，花重锦官城。
雍裕之,听弹沈湘,贾谊投文吊屈平，瑶琴能写此时情。秋风一奏沈湘曲，流水千年作恨声。
灵一,将出宜丰寺留题山房,池上莲荷不自开，山中流水偶然来。若言聚散定由我，未是回时那得回。
白居易,同韩侍郎游郑家池吟诗小饮,野艇容三人，晚池流浼浼。悠然依棹坐，水思如江海。宿雨洗沙尘，晴风荡烟霭。残阳上竹树，枝叶生光彩。我本偶然来，景物如相待。白鸥惊不起，绿芡行堪采。齿发虽已衰，性灵未云改。逢诗遇杯酒，尚有心情在。
NA,郊庙歌辞·昭德皇后庙乐章·肃和,诚心达，娱乐分。升箫膋，郁氛氲。茅既缩，鬯既薰。后来思，福如云。
刘驾,唐乐府十首·祝河水,河水清瀰瀰，照见远树枝。征人不饮马，再拜祝冯夷。从今亿万岁，不见河浊时。
齐己,赠念《法华经》僧,念念念兮入恶易，念念念兮入善难。念经念佛能一般，爱河竭处生波澜。言公少年真法器，白昼不出夜不睡。心心缘经口缘字，一室寥寥灯照地。沈檀卷轴宝函盛，薝卜香熏水精记。空山木落古寺闲，松枝鹤眠霜霰干。牙根舌根水滴寒，珊瑚捶打红琅玕。但恐莲花七朵一时折，朵朵似君心地白。又恐天风吹天花，缤纷如雨飘袈裟。况闻此经甚微妙，百千诸佛真秘要。灵山说后始传来，闻者虽多持者少。更堪诵入陀罗尼，唐音梵音相杂时。舜弦和雅熏风吹，文王武王弦更悲。如此争不遣碧空中有龙来听，有鬼来听。亦使人间闻者敬，见者敬。自然心虚空，性清净。此经真体即毗卢，雪岭白牛君识无。
李峤,雁,春晖满朔方，归雁发衡阳。望月惊弦影，排云结阵行。往还倦南北，朝夕苦风霜。寄语能鸣侣，相随入帝乡。
李涉,失题,华表千年一鹤归，丹砂为顶雪为衣。泠泠仙语人听尽，却向五云翻翅飞。
皇甫冉,送普门上人（一作皇甫曾诗，题下有还阳羡三字）,花宫难久别，道者忆千灯。残雪入林路，深山归寺僧。日光依嫩草，泉响滴春冰。何用求方便，看心是一乘。
包颖,和徐鼎臣见寄,平生中表最情亲，浮世那堪聚散频。谢脁却吟归省阁，刘桢犹自卧漳滨。旧游半似前生事，要路多逢后进人。且喜新吟报强健，明年相望杏园春。
白居易,寄微之,帝城行乐日纷纷，天畔穷愁我与君。秦女笑歌春不见，巴猿啼哭夜常闻。何处琵琶弦似语，谁家呙堕髻如云。人生多少欢娱事，那独千分无一分。
刘禹锡,牛相公留守见示城外新墅有溪竹秋月亲情多往…兼命同作,别墅洛城外，月明村野通。光辉满地上，丝管发舟中。堤艳菊花露，岛凉松叶风。高情限清禁，寒漏滴深宫。
李令,寄女,有人教我向衡阳，一度思归欲断肠。为报艳妻兼少女，与吾觅取朗州场。
NA,武后明堂乐章·徵音,赫赫离精御炎陆，滔滔炽景开隆暑。冀延神鉴俯兰樽，式表虔襟陈桂俎。
戴叔伦,妻亡后别妻弟,杨柳青青满路垂，赠行惟折古松枝。停舟一对湘江哭，哭罢无言君自知。
刘禹锡,酬仆射牛相公晋国池上别后至甘棠馆忽梦同游…口号见寄,已嗟池上别魂惊，忽报梦中携手行。此夜独归还乞梦，老人无睡到天明。
鲍溶,越女词,越女芙蓉妆，浣纱清浅水。忽惊春心晓，不敢思君子。君子纵我思，宁来浣溪里。
白居易,宿西林寺，早赴东林满上人之会因寄崔二十二员外,谪辞魏阙鹓鸾隔，老入庐山麋鹿随。薄暮萧条投寺宿，凌晨清净与僧期。双林我起闻钟后，只日君趋入阁时。鹏鷃高低分皆定，莫劳心力远相思。
卢仝,白鹭鸶,刻成片玉白鹭鸶，欲捉纤鳞心自急。翘足沙头不得时，傍人不知谓闲立。
孟郊,喜与长文上人宿李秀才小山池亭,灯尽语不尽，主人庭砌幽。柳枝星影曙，兰叶露华浮。块岭笑群岫，片池轻众流。更闻清净子，逸唱颇难俦。
齐己,寄武陵微上人,善卷台边寺，松筠绕祖堂。秋声度风雨，晓色遍沧浪。白石同谁坐，清吟过我狂。近闻为古律，雅道更重光。
蔡隐丘,句,整巾千嶂耸，曳履百泉鸣。
顾非熊,夏日会修行段将军宅,爱君书院静，莎覆藓阶浓。连穗古藤暗，领雏幽鸟重。樽前迎远客，林杪见晴峰。谁谓朱门内，云山满座逢。
白居易,戏答皇甫监（时皇甫监初丧偶）,寒宵劝酒君须饮，君是孤眠七十身。莫道非人身不暖，十分一醆暖于人。
韩愈,送郑尚书赴南海,番禺军府盛，欲说暂停杯。盖海旂幢出，连天观阁开。衙时龙户集，上日马人来。风静鶢鶋去，官廉蚌蛤回。货通师子国，乐奏武王台。事事皆殊异，无嫌屈大才。
白居易,雨中听琴者弹别鹤操,双鹤分离一何苦，连阴雨夜不堪闻。莫教迁客孀妻听，嗟叹悲啼eW杀君。
雍陶,长安客感,日过千万家，一家非所依。不及行尘影，犹随马蹄归。
权德舆,早春南亭即事,虚斋坐清昼，梅坼柳条鲜。节候开新历，筋骸减故年。振衣惭艾绶，窥镜叹华颠。独有开怀处，孙孩戏目前。
齐己,荆州新秋病起杂题一十五首·病起见庭石,病起见庭石，岂知经夏眠。不能资药价，空自作苔钱。翠忆蓝光底，青思瀑影边。岩僧应笑我，细碎种阶前。
王良会,和武相公中秋夜西蜀锦楼望月得清字,德星摇此夜，珥耳满重城。杳霭烟氛色，飘飖砧杵声。令行秋气爽，乐感素风轻。共赏千年圣，长歌四海清。
齐己,荆门秋日寄友人,青溪知不远，白首要难归。空想烟云里，春风鸾鹤飞。谁论传法偈，自补坐禅衣。未谢侯门去，寻常即掩扉。
王建,闲居即事,老病贪光景，寻常不下帘。妻愁耽酒僻，人怪考诗严。小婢偷红纸，娇儿弄白髯。有时看旧卷，未免意中嫌。
李端,巫山高（一作巫山高和皇甫拾遗）,巫山十二峰，皆在碧虚中。回合云藏月，霏微雨带风。猿声寒过涧，树色暮连空。愁向高唐望，清秋见楚宫。
皎然,题沈道士新亭,何处好攀跻，新亭俯旧溪。坐中千里近，檐下四山低。小浦依林曲，回塘绕郭西。桃花春满地，归路莫相迷。
徐铉,光穆皇后挽歌三首,仙驭期难改，坤仪道自光。閟宫新表德，沙麓旧膺祥。素帟尧门掩，凝笳毕陌长。东风惨陵树，无复见亲桑。永乐留虚位，长陵启夕扉。返虞严吉仗，复土掩空衣。功业投三母，光灵极四妃。唯应彤史在，不与露花晞。隐隐阊门路，烟云晓更愁。空瞻金辂出，非是濯龙游。德感人伦正，风行内职修。还随偶物化，同此思轩丘。
齐己,灯,幽光耿耿草堂空，窗隔飞蛾恨不通。红烬自凝清夜朵，赤心长谢碧纱笼。云藏水国城台里，雨闭松门殿塔中。金屋玉堂开照睡，岂知萤雪有深功。
周昙,前汉门·再吟,北伐匈奴事可悲，当时将相是其谁。君臣束手平城里，三十万兵能忍饥。
齐己,荆州新秋病起杂题一十五首·病起见生涯,病起见生涯，资缘觉甚奢。方袍嫌垢弊，律服变光华。颇愧同诸俗，何尝异出家。三衣如两翼，珍重汝寒鸦。
杜甫,孤雁（一作后飞雁）,孤雁不饮啄，飞鸣声念群。谁怜一片影，相失万重云。望尽似犹见，哀多如更闻。野鸦无意绪，鸣噪自纷纷。
杜牧,羊栏浦夜陪宴会,戈槛营中夜未央，雨沾云惹侍襄王。球来香袖依稀暖，酒凸觥心泛滟光。红弦高紧声声急，珠唱铺圆袅袅长。自比诸生最无取，不知何处亦升堂。
崔颢,黄鹤楼,昔人已乘白云去，此地空馀黄鹤楼。黄鹤一去不复返，白云千载空悠悠。晴川历历汉阳树，春草萋萋鹦鹉洲。日暮乡关何处是，烟波江上使人愁。
李澣,房公旧竹亭闻琴,石室寒飙警，孙枝雅器裁。坐来山水操，弦断吊尘埃。
储光羲,题辨觉精舍,朝随秋云阴，乃至青松林。花阁空中远，方池岩下深。竹风乱天语，溪响成龙吟。试问真君子，游山非世心。
马怀素,饯唐永昌,闻君出宰洛阳隅，宾友称觞饯路衢。别后相思在何处，只应关下望仙凫。
韦应物,滁州西涧,独怜幽草涧边生，上有黄鹂深树鸣。春潮带雨晚来急，野渡无人舟自横。
虞世南,奉和咏日午,高天净秋色，长汉转曦车。玉树阴初正，桐圭影未斜。翠盖飞圆彩，明镜发轻花。再中良表瑞，共仰璧晖赊。
皇甫冉,庐山歌送至弘法师兼呈薛江州,释子去兮访名山，禅舟容与兮住仍前。猿啾啾兮怨月，江渺渺兮多烟。东林西林兮入何处，上方下方兮通石路。连湘接楚饶桂花，事久年深无杏树。使君爱人兼爱山，时引双旌万木间。政成人野皆不扰，遂令法侣性安闲。
杜荀鹤,冬末自长沙游桂岭留献所知,家隔重湖归未期，更堪南去别深知。前程笑到山多处，上马愁逢岁尽时。四海内无容足地，一生中有苦心诗。朱门只见朱门事，独把孤寒问阿谁。
朱庆馀,酬李处士见赠,干上非无援，才多却累身。云霄未得路，江海作闲人。久别唯谋道，相逢不话贫。行藏一如此，可便老风尘。
王绩,采药,野情贪药饵，郊居倦蓬荜。青龙护道符，白犬游仙术。腰镰戊己月，负锸庚辛日。时时断嶂遮，往往孤峰出。行披葛仙经，坐检神农帙。龟蛇采二苓，赤白寻双术。地冻根难尽，丛枯苗易失。从容肉作名，薯蓣膏成质。家丰松叶酒，器贮参花蜜。且复归去来，刀圭辅衰疾。
司空图,诗品二十四则·流动,若纳水輨，如转丸珠。夫岂可道，假体遗愚。荒荒坤轴，悠悠天枢。载要其端，载同其符。超超神明，返返冥无。来往千载，是之谓乎。
白居易,骊宫高－美天子重惜人之财力也,高高骊山上有宫，朱楼紫殿三四重。迟迟兮春日，玉甃暖兮温泉溢。袅袅兮秋风，山蝉鸣兮宫树红。翠华不来岁月久，墙有衣兮瓦有松。吾君在位已五载，何不一幸乎其中。西去都门几多地，吾君不游有深意。一人出兮不容易，六宫从兮百司备。八十一车千万骑，朝有宴饫暮有赐。中人之产数百家，未足充君一日费。吾君修己人不知，不自逸兮不自嬉。吾君爱人人不识，不伤财兮不伤力。骊宫高兮高入云，君之来兮为一身，君之不来兮为万人。
齐己,丙寅岁寄潘归仁,九土尽荒墟，干戈杀害馀。更须忧去国，未可守贫居。康泰终来在，编联莫破除。他年遇知己，无耻报襜褕。
欧阳詹,送潭州陆户曹之任（户曹自处州司仓除）,三语又为掾，大家闻屈声。多年名下人，四姓江南英。衡岳半天秀，湘潭无底清。何言驱车远，去有蒙庄情。
田澄,成都为客作,蜀郡将之远，城南万里桥。衣缘乡泪湿，貌以客愁销。地富鱼为米，山芳桂是樵。旅游唯得酒，今日过明朝。
皎然,潜别离,乌头虽黑白有时，唯有潜离与暗别，彼此甘心无后期。
李白,玩月金陵城西孙楚酒楼达曙歌吹日晚乘醉…访崔四侍御,昨玩西城月，青天垂玉钩。朝沽金陵酒，歌吹孙楚楼。忽忆绣衣人，乘船往石头。草裹乌纱巾，倒被紫绮裘。两岸拍手笑，疑是王子猷。酒客十数公，崩腾醉中流。谑浪棹海客，喧呼傲阳侯。半道逢吴姬，卷帘出揶揄。我忆君到此，不知狂与羞。一月一见君，三杯便回桡。舍舟共连袂，行上南渡桥。兴发歌绿水，秦客为之摇。鸡鸣复相招，清宴逸云霄。赠我数百字，字字凌风飙。系之衣裘上，相忆每长谣。
朱仲晦,答王无功问故园,我从铜州来，见子上京客。问我故乡事，慰子羁旅色。子问我所知，我对子应识。朋游总强健，童稚各长成。华宗盛文史，连墙富池亭。独子园最古，旧林间新坰。柳行随堤势，茅斋看地形。竹从去年移，梅是今年荣。渠水经夏响，石苔终岁青。院果早晚熟，林花先后明。语罢相叹息，浩然起深情。归哉且五斗，饷子东皋耕。
虞世南,飞来双白鹤,飞来双白鹤，奋翼远凌烟。俱栖集紫盖，一举背青田。飏影过伊洛，流声入管弦。鸣群倒景外，刷羽阆风前。映海疑浮雪，拂涧泻飞泉。燕雀宁知去，蜉蝣不识还。何言别俦侣，从此间山川。顾步已相失，裴回各自怜。危心犹警露，哀响讵闻天。无因振六翮，轻举复随仙。
无名氏,南唐伶人献先主词,惟愿普天多瑞庆，柳条结絮鹅双生。
李乂,奉和幸礼部尚书窦希玠宅应制（一作陪幸五王宅）,家住千门侧，亭临二水傍。贵游开北地，宸眷幸西乡。曳履迎中谷，鸣丝出后堂。浦疑观万象，峰似驻三光。草向琼筵乐，花承绣扆香。圣情思旧重，留饮赋雕章。
秦系,秋日送僧志幽归山寺（一作马戴诗）,禅室绳床在翠微，松间荷笠一僧归。磬声寂历宜秋夜，手冷灯前自衲衣。
鲍溶,九日与友人登高,云木疏黄秋满川，茱萸风里一尊前。几回为客逢佳节，曾见何人再少年。霜报征衣冷针指，雁惊幽梦泪婵娟。古来醉乐皆难得，留取穷通付上天。
柳逢,嘲染家,紫绿终朝染，因何不识非。莆田竹木贵，背负十柴归。
刘长卿,题魏万成江亭,萧条方岁晏，牢落对空洲。才出时人右，家贫湘水头。苍山隐暮雪，白鸟没寒流。不是莲花府，冥冥不可求。
齐己,忆东林因送二生归,好向东林度此生，半天山脚寺门平。红霞嶂底潺潺色，清夜房前瑟瑟声。偶别十年成瞬息，欲来千里阻刀兵。可怜二子同归兴，南国烟花路好行。
喻凫,夏日龙翔寺居即事寄崔侍御,古刹一幡斜，吹门水过沙。数声钟里饭，双影树间茶。落日穷荒雨，微风古堑花。何当戴豸客，复此问生涯。
刘禹锡,杨柳枝,春江一曲柳千条，二十年前旧板桥。曾与美人桥上别，恨无消息到今朝。
谭用之,闲居寄陈山人,闲居何处得闲名，坐掩衡茅损性灵。破梦晓钟闻竹寺，沁心秋雨浸莎庭。瓮边难负千杯绿，海上终眠万仞青。珍重先生全太古，应看名利似浮萍。
皎然,赋颜氏古今一事，得《晋仙传》，送颜逸,曾看颜氏传，多记晋时仙。却忆桐君老，俱还桂父年。青春留鬓发，白日向云烟。远别赍遗简，囊中有几篇。
谢勮,游烂柯山,独凌清景出，下视众山中。云日遥相对，川原无不通。自致高标末，何心待驭风。宛演横半规，穹崇翠微上。云扃掩苔石，千古无人赏。宁知后贤心，登此共来往。仙弈示樵夫，能言忘归路。因看斧柯烂，孙子发已素。孰云遗迹久，举意如旦暮。仙僧会真要，应物常渊默。惟将无住理，转与信人说。月影清江中，可观不可得。
唐彦谦,绯桃,短墙荒圃四无邻，烈火绯桃照地春。坐久好风休掩袂，夜来微雨已沾巾。敢同俗态期青眼，似有微词动绛唇。尽日更无乡井念，此时何必见秦人。
卢仝,送邵兵曹归江南,春风杨柳陌，连骑醉离觞。千里远山碧，一条归路长。花开愁北渚，云去渡南湘。东望濛濛处，烟波是故乡。
白居易,闲园独赏（因梦得所寄蜂鹤之咏，因成此篇以和之）,午后郊园静，晴来景物新。雨添山气色，风借水精神。永日若为度，独游何所亲。仙禽狎君子，芳树倚佳人。蚁斗王争肉，蜗移舍逐身。蝶双知伉俪，蜂分见君臣。蠢蠕形虽小，逍遥性即均。不知鹏与鷃，相去几微尘。
白居易,慕巢尚书书云室人欲为置一歌者非所安也…因而和之,东川已过二三春，南国须求一两人。富贵大都多老大，欢娱太半为亲宾。如愁翠黛应堪重，买笑黄金莫诉贫。他日相逢一杯酒，尊前还要落梁尘。
李元纮,奉和圣制送张说上集贤学士赐宴（赋得私字）,硕儒延凤沼，金马被鸿私。馔玉趋丹禁，笺花降紫墀。衔恩倾旨酒，鼓舞咏康时。暂觏群书缉，逾昭盛业丕。接筵欣有命，搦管愧无词。自惊一何幸，太阳还及葵。
鲍溶,萧史图歌,霜绡数幅八月天，彩龙引凤堂堂然。小载萧仙穆公女，随仙上归玉京去。仙路迢遥烟几重，女衣清净云三素。胡髯毵珊云髻光，翠蕤皎洁琼华凉。露痕烟迹渍红貌，疑别秦宫初断肠。此天每在西北上，紫霄洞客晓烟望。
骆宾王,镂鸡子,幸遇清明节，欣逢旧练人。刻花争脸态，写月竞眉新。晕罢空馀月，诗成并道春。谁知怀玉者，含响未吟晨。
贾至,送耿副使归长沙,画舸欲南归，江亭且留宴。日暮湖上云，萧萧若流霰。昨夜相知者，明发不可见。惆怅西北风，高帆为谁扇。
崔郊,赠去婢,公子王孙逐后尘，绿珠垂泪滴罗巾。侯门一入深如海，从此萧郎是路人。
赵嘏,题僧壁,晓望疏林露满巾，碧山秋寺属闲人。溪头尽日看红叶，却笑高僧衣有尘。
夷陵女郎,空馆夜歌,明月清风，良宵会同。星河易翻，欢娱不终。绿樽翠杓，为君斟酌。今夕不饮，何时欢乐。杨柳杨柳，袅袅随风急。西楼美人春梦长，绣帘斜卷千条入。玉户金缸，愿陪君王。邯郸宫中，金石丝簧。卫女秦娥，左右成行。纨缟缤纷，翠眉红妆。王欢顾盼，为王歌舞。愿得君欢，常无灾苦。
皇甫冉,送王司直（一作刘长卿诗）,西塞云山远，东风道路长。人心胜潮水，相送过浔阳。
窦群,雨后月下寄怀羊二十七资州,夕霁凉飙至，翛然心赏谐。清光松上月，虚白郡中斋。置酒平生在，开衿愿见乖。殷勤寄双鲤，梦想入君怀。
韦庄,婺州屏居蒙右省王拾遗车枉降访病中延候不得因成寄谢,三年流落卧漳滨，王粲思家拭泪频。画角莫吹残月夜，病心方忆故园春。自为江上樵苏客，不识天边侍从臣。怪得白鸥惊去尽，绿萝门外有朱轮。
卢纶,酬李益端公夜宴见赠,戚戚一西东，十年今始同。可怜歌酒夜，相对两衰翁。
皮日休,奉和鲁望读阴符经见寄,三百八十言，出自伊祁氏。上以生神仙，次云立仁义。玄机一以发，五贼纷然起。结为日月精，融作天地髓。不测似阴阳，难名若神鬼。得之升高天，失之沈厚地。具茨云木老，大块烟霞委。自颛顼以降，贼为圣人轨。尧乃一庶人，得之贼帝挚。挚见其德尊，脱身授其位。舜唯一鳏民，冗冗作什器。得之贼帝尧，白丁作天子。禹本刑人后，以功继其嗣。得之贼帝舜，用以平洚水。自禹及文武，天机嗒然弛。姬公树其纲，贼之为圣智。声诗川竞大，礼乐山争峙。爰从幽厉馀，宸极若孩稚。九伯真犬彘，诸侯实虎兕。五星合其耀，白日下阙里。由是圣人生，于焉当乱纪。黄帝之五贼，拾之若青紫。高挥春秋笔，不可刊一字。贼子虐甚斨，奸臣痛于箠。至今千馀年，蚩蚩受其赐。时代更复改，刑政崩且陊。予将贼其道，所动多訾毁。叔孙与臧仓，贤圣多如此。如何黄帝机，吾得多坎踬。纵失生前禄，亦多身后利。我欲贼其名，垂之千万祀。
白居易,对晚开夜合花赠皇甫郎中,移晚校一月，花迟过半年。红开杪秋日，翠合欲昏天。白露滴未死，凉风吹更鲜。后时谁肯顾，唯我与君怜。
白居易,秋夕,叶声落如雨，月色白似霜。夜深方独卧，谁为拂尘床。
卢纶,相和歌辞·长门怨,空宫古廊殿，寒月照斜晖。卧听未央曲，满箱歌舞衣。
司马扎,山斋会别,春草平陵路，荷衣醉别离。将寻洛阳友，共结洞庭期。星月半山尽，天鸡出海迟。无轻此分手，他日重相思。
杜甫,投赠哥舒开府二十韵,今代麒麟阁，何人第一功。君王自神武，驾驭必英雄。开府当朝杰，论兵迈古风。先锋百胜在，略地两隅空。青海无传箭，天山早挂弓。廉颇仍走敌，魏绛已和戎。每惜河湟弃，新兼节制通。智谋垂睿想，出入冠诸公。日月低秦树，乾坤绕汉宫。胡人愁逐北，宛马又从东。受命边沙远，归来御席同。轩墀曾宠鹤，畋猎旧非熊。茅土加名数，山河誓始终。策行遗战伐，契合动昭融。勋业青冥上，交亲气概中。未为珠履客，已见白头翁。壮节初题柱，生涯独转蓬。几年春草歇，今日暮途穷。军事留孙楚，行间识吕蒙。防身一长剑，将欲倚崆峒。
崔湜,幸白鹿观应制（一作郑愔诗）,御旗探紫箓，仙仗辟丹丘。捧药芝童下，焚香桂女留。鸾歌无岁月，鹤语记春秋。臣朔真何幸，常陪汉武游。
柳宗元,再上湘江,好在湘江水，今朝又上来。不知从此去，更遣几年回。
杜甫,初月,光细弦岂上，影斜轮未安。微升古塞外，已隐暮云端。河汉不改色，关山空自寒。庭前有白露，暗满菊花团。
姚合,和李十二舍人冬至日,献寿人皆庆，南山复北堂。从今千万日，此日又初长。
韩雄,敕和元相公家园即事寄王相公,共列中台贵，能齐物外心。回车青阁晚，解带碧芳深。夜水随畦入，晴花度竹寻。题诗更相应，一字重千金。
李群玉,乌夜号,层波隔梦渚，一望青枫林。有鸟在其间，达晓自悲吟。是时月黑天，四野烟雨深。如闻生离哭，其声痛人心。悄悄夜正长，空山响哀音。远客不可听，坐愁华发侵。既非蜀帝魂，恐是桓山禽。四子各分散，母声犹至今。
褚亮,雩祀乐章·雍和,绀筵分彩，宝图吐绚。凤管晨凝，云歌晓啭。肃事蘋藻，虔申桂奠。百谷斯登，万箱攸荐。
张泌,碧户,碧户扃鱼锁，兰窗掩镜台。落花疑怅望，归燕自裴回。咏絮知难敌，伤春不易裁。恨从芳草起，愁为晚风来。衣惹湘云薄，眉分楚岫开。香浓眠旧枕，梦好醉春杯。小障明金凤，幽屏点翠苔。宝筝横塞雁，怨笛落江梅。卓氏仍多酒，相如正富才。莫教琴上意，翻作鹤声哀。
曹邺,霁后作（齐梁体）,新霁辨草木，晚塘明衣衿。乳燕不归宿，双双飞向林。微照露花影，轻云浮麦阴。无人可招隐，尽日登山吟。
薛能,蒙恩除侍御史行次华州寄蒋相,林下天书起遁逃，不堪移疾入尘劳。黄河近岸阴风急，仙掌临关旭日高。行野众喧闻雁发，宿亭孤寂有狼嗥。荀家位极兼禅理，应笑埋轮著所操。
顾况,朝上清歌,洁眼朝上清，绿景开紫霞。皇皇紫微君，左右皆灵娥。曼声流睇，和清歌些；至阳无谖，其乐多些；旌盖飒沓，箫鼓和些；金凤玉麟，郁骈罗些；反风名香，香气遐些；琼田瑶草，寿无涯些；君著玉衣，升玉车些；欲降琼宫，玉女家些；其桃千年，始著花些。萧寥天清而灭云，目琼琼兮情感。珮随香兮夜闻，肃肃兮愔愔。启天和兮洞灵心，和为丹兮云为马。君乘之觞于瑶池之上兮，三光罗列而在下。
高適,奉酬北海李太守丈人夏日平阴亭,天子股肱守，丈人山岳灵。出身侍丹墀，举翮凌青冥。当昔皇运否，人神俱未宁。谏官莫敢议，酷吏方专刑。谷永独言事，匡衡多引经。两朝纳深衷，万乘无不听。盛烈播南史，雄词豁东溟。谁谓整隼旟，翻然忆柴扃。寄书汶阳客，回首平阴亭。开封见千里，结念存百龄。隐轸江山丽，氛氲兰茝馨。自怜遇时休，漂泊随流萍。春野变木德，夏天临火星。一生徒羡鱼，四十犹聚萤。从此日闲放，焉能怀拾青。
孟浩然,高阳池送朱二,当昔襄阳雄盛时，山公常醉习家池。池边钓女日相随，妆成照影竞来窥。澄波澹澹芙蓉发，绿岸毵毵杨柳垂。一朝物变人亦非，四面荒凉人径稀。意气豪华何处在，空馀草露湿罗衣。此地朝来饯行者，翻向此中牧征马。征马分飞日渐斜，见此空为人所嗟。殷勤为访桃源路，予亦归来松子家。
元稹,春分投简阳明洞天作,中分春一半，今日半春徂。老惜光阴甚，慵牵兴绪孤。偶成投秘简，聊得泛平湖。郡邑移仙界，山川展画图。旌旗遮屿浦，士女满闉闍。似木吴儿劲，如花越女姝。牛侬惊力直，蚕妾笑睢盱。怪我携章甫，嘲人托鹧鸪。闾阎随地胜，风俗与华殊。跣足沿流妇，丫头避役奴。雕题虽少有，鸡卜尚多巫。乡味尤珍蛤，家神爱事乌。舟船通海峤，田种绕城隅。栉比千艘合，袈裟万顷铺。亥茶阗小市，渔父隔深芦。日脚斜穿浪，云根远曳蒲。凝风花气度，新雨草芽苏。粉坏梅辞萼，红含杏缀珠。薅馀秧渐长，烧后葑犹枯。绿綟高悬柳，青钱密辫榆。驯鸥眠浅濑，惊雉迸平芜。水静王馀见，山空谢豹呼。燕狂捎蛱蝶，螟挂集蒲卢。浅碧鹤新卵，深黄鹅嫩雏。村扉以白板，寺壁耀赪糊。禹庙才离郭，陈庄恰半途。石帆何峭峣，龙瑞本萦纡。穴为探符坼，潭因失箭刳。堤形弯熨斗，峰势踊香炉。幢盖迎三洞，烟霞贮一壶。桃枝蟠复直，桑树亚还扶。鳖解称从事，松堪作大夫。荣光飘殿阁，虚籁合笙竽。庭狎仙翁鹿，池游县令凫。君心除健羡，扣寂入虚无。冈蹋翻星纪，章飞动帝枢。东皇提白日，北斗下玄都。骑吏裙皆紫，科车幰尽朱。地侯鞭社伯，海若跨天吴。雾喷雷公怒，烟扬灶鬼趋。投壶怜玉女，噀饭笑麻姑。果实经千岁，衣裳重六铢。琼杯传素液，金匕进雕胡。掌里承来露，柈中钓得鲈。菌生悲局促，柯烂觉须臾。稊米休言圣，醯鸡益伏愚。鼓鼙催暝色，簪组缚微躯。遂别真徒侣，还来世路衢。题诗叹城郭，挥手谢妻孥。幸有桃源近，全家肯去无。
杜甫,后苦寒行二首,南纪巫庐瘴不绝，太古以来无尺雪。蛮夷长老怨苦寒，昆仑天关冻应折。玄猿口噤不能啸，白鹄翅垂眼流血。安得春泥补地裂。晚来江门失大木，猛风中夜吹白屋。天兵斩断青海戎，杀气南行动地轴，不尔苦寒何太酷。巴东之峡生凌澌，彼苍回轩人得知。
郑谷,送进士韦序赴举,丹霞照上三清路，瑞锦裁成五色毫。波浪不能随世态，鸾凰应得入吾曹。秋山晚水吟情远，雪竹风松醉格高。预想明年腾跃处，龙津春碧浸仙桃。
陆龟蒙,寄茅山何威仪二首,大小三峰次九华，灵踪今尽属何家。汉时仙上云巅鹤，蜀地春开洞底花。闲傍积岚寻瀑眼，便凌残雪探芝芽。年来已奉黄庭教，夕炼腥魂晓吸霞。曾向人间拜节旄，乍疑因梦到仙曹。身轻曳羽霞襟狭，髻耸峨烟鹿帻高。山暖不荤峰上薤，水寒仍落洞中桃。从闻此日搜奇话，转觉魂飞夜夜劳。
袁瓘,鸿门行,少年买意气，百金不辞费。学剑西入秦，结交北游魏。秦魏多豪人，与代亦殊伦。由来不相识，皆是暗相亲。宝马青丝辔，狐裘貂鼠服。晨过剧孟游，暮投咸阳宿。然诺本云云，诸侯莫不闻。犹思百战术，更逐李将军。始从灞陵下，遥遥度朔野。北风闻楚歌，南庭见胡马。胡马秋正肥，相邀夜合围。战酣烽火灭，路断救兵稀。白刃纵横逼，黄尘飞不息。虏骑血洒衣，单于泪沾臆。献凯云台中，自言塞上雄。将军行失势，部曲遂无功。新人不如旧，旧人不相救。万里长飘飖，十年计不就。弃置难重论，驱马度鸿门。行看楚汉事，不觉风尘昏。宝剑中夜抚，悲歌聊自舞。此曲不可终，曲终泪如雨。
施肩吾,听南僧说偈词,师子座中香已发，西方佛偈南僧说。惠风吹尽六条尘，清净水中初见月。
李隆基,为赵法师别造精院过院赋诗,宗师心物外，为道运虚舟。不恋岩泉赏，来从宫禁游。探玄知几岁，习静更宜秋。烟树辨朝色，风湍闻夜流。坐朝繁听览，寻胜在清幽。欲广无为化，因兹庶可求。
耿湋,甘泉诗,异井甘如醴，深仁远未涯。气寒堪破暑，源净自蠲邪。修绠悬冰甃，新桐荫玉沙。带星凝晓露，拂雾涌秋华。绿溢涵千仞，清泠饮万家。何能葛洪宅，终日闭烟霞。
杜荀鹤,送紫阳僧归庐岳旧寺,紫衣明主赠，归寺感先师。受业恩难报，开堂影不知。松风欹枕夜，山雪下楼时。此际无人会，微吟复敛眉。
元稹,书异,孟冬初寒月，渚泽蒲尚青。飘萧北风起，皓雪纷满庭。行过冬至后，冻闭万物零。奔浑驰暴雨，骤鼓轰雷霆。传云不终日，通宵曾莫停。瘴云愁拂地，急溜疑注瓶。汹涌潢潦浊，喷薄鲸鲵腥。跳趫井蛙喜，突兀水怪形。飞蚋奔不死，修蛇蛰再醒。应龙非时出，无乃岁不宁。吾闻阴阳户，启闭各有扃。后时无肃杀，废职乃玄冥。座配五天帝，荐用百品珍。权为祝融夺，神其焉得灵。春秋雷电异，则必书诸经。仲冬雷雨苦，愿省蒙蔽刑。
陈子昂,送殷大入蜀,禺山金碧路，此地饶英灵。送君一为别，凄断故乡情。片云生极浦，斜日隐离亭。坐看征骑没，惟见远山青。
许棠,寄黔南李校书,从戎巫峡外，吟兴更应多。郡响蛮江涨，山昏蜀雨过。公筵饶越味，俗土尚巴歌。中夜怀吴梦，知经滟滪波。
徐铉,和江州江中丞见寄,贾傅南迁久，江关道路遥。北来空见雁，西去不如潮。鼠穴依城社，鸿飞在泬寥。高低各有处，不拟更相招。
孙思邈,四言诗,取金之精，合石之液。列为夫妇，结为魂魄。一体混沌，两精感激。河车覆载，鼎候无忒。洪炉烈火，烘焰翕赫。烟未及黔，焰不假碧。如畜扶桑，若藏霹雳。姹女气索，婴儿声寂。透出两仪，丽于四极。壁立几多，马驰一驿。宛其死矣，适然从革。恶黜善迁，情回性易。紫色内达，赤芒外射。熠若火生，乍疑血滴。号曰中环，退藏于密。雾散五内，川流百脉。骨变金植，颜驻玉泽。阳德乃敷，阴功积。南宫度名，北斗落籍。
薛能,嘉陵驿见贾岛旧题,贾子命堪悲，唐人独解诗。左迁今已矣，清绝更无之。毕竟吾犹许，商量众莫疑。嘉陵四十字，一一是天资。
贯休,古塞曲三首,单于烽火动，都护去天涯。别赐黄金甲，亲临白玉除。塞垣须静谧，师旅审安危。定远条支宠，如今胜古时。方见将军贵，分明对冕旒。圣恩如远被，狂虏不难收。臣节唯期死，功勋敢望侯。终辞修里第，从此出皇州。百万精兵动，参差便渡辽。如何好白日，亦照此天骄。远树深疑贼，惊蓬迥似雕。凯歌何日唱，碛路共天遥。
吴黔,失题,故国海云端，归宁便整鞍。里荣身上蒨，省罢手中兰。烧急平芜广，风悲古木寒。谢公山色在，朝夕共谁观。
李贺,勉爱行二首送小季之庐山,洛郊无俎豆，弊厩惭老马。小雁过炉峰，影落楚水下。长船倚云泊，石镜秋凉夜。岂解有乡情，弄月聊呜哑。别柳当马头，官槐如兔目。欲将千里别，持我易斗粟。南云北云空脉断，灵台经络悬春线。青轩树转月满床，下国饥儿梦中见。维尔之昆二十馀，年来持镜颇有须。辞家三载今如此，索米王门一事无。荒沟古水光如刀，庭南拱柳生蛴螬。江干幼客真可念，郊原晚吹悲号号。
刘方平,秋夜思（一作淮上秋夜）,旅梦何时尽，征途望每赊。晚秋淮上水，新月楚人家。猿啸空山近，鸿飞极浦斜。明朝南岸去，言折桂枝花。
刘禹锡,偶作二首,终朝对尊酒，嗜兴非嗜甘。终日偶众人，纵言不纵谈。世情闲静见，药性病多谙。寄谢嵇中散，予无甚不堪。万卷堆床书，学者识其真。万里长江水，征夫渡要津。养生非但药，悟佛不因人。燕石何须辨，逢时即至珍。
刘禹锡,海阳十咏·切云亭,迥破林烟出，俯窥石潭空。波摇杏梁日，松韵碧窗风。隔水生别岛，带桥如断虹。九疑南面事，尽入寸眸中。
刘禹锡,伤独孤舍人,昔别矜年少，今悲丧国华。远来同社燕，不见早梅花。
欧阳玭,榆溪道上,初日在斜溪，山云片片低。乡愁梦里失，马色望中迷。涧底凄泉气，岩前遍绿荑。非关秦塞去，无事候晨鸡。
令狐楚,坐中闻思帝乡有感,年年不见帝乡春，白日寻思夜梦频。上酒忽闻吹此曲，坐中惆怅更何人。
王维,过太乙观贾生房,昔余栖遁日，之子烟霞邻。共携松叶酒，俱篸竹皮巾。攀林遍岩洞，采药无冬春。谬以道门子，征为骖御臣。常恐丹液就，先我紫阳宾。夭促万涂尽，哀伤百虑新。迹峻不容俗，才多反累真。泣对双泉水，还山无主人。
刘复,游仙,税驾倚扶桑，逍遥望九州。二老佐轩辕，移戈戮蚩尤。功成弃之去，乘龙上天游。天上见玉皇，寿与天地休。俯视昆仑宫，五城十二楼。王母何窈眇，玉质清且柔。扬袂折琼枝，寄我天东头。相思千万岁，大运浩悠悠。安用知吾道，日月不能周。寄音青鸟翼，谢尔碧海流。
鲍溶,杂曲歌辞·羽林行,朝出羽林宫，入参云台议。独请万里行，不奏和亲事。君王重年少，深纳开边利。宝马雕玉鞍，一朝从万骑。煌煌都门外，祖帐光七贵。歌钟乐行军，云物惨别地。箫笳整部曲，幢盖动郊次。临风亲戚怀，满袖儿女泪。行行复何赠，长剑报恩字。
陆龟蒙,水国诗（以下杂体诗）,水国不堪旱，斯民生甚微。直至葭菼少，敢言鱼蟹肥。我到荒村无食啖，对案又非梁谢览。况是干苗结子疏，归时只得藜羹糁。
李幼卿,前年春与独孤常州兄花时为别倏已三年矣…抒情聊以奉寄,近日霜毛一番新，别时芳草两回春。不堪花落花开处，况是江南江北人。薄宦龙钟心懒慢，故山寥落水奫沦。缘君爱我疵瑕少，愿窃仁风寄老身。
刘长卿,送韦赞善使岭南,欲逐楼船将，方安卉服夷。炎洲经瘴远，春水上泷迟。岁贡随重译，年芳遍四时。番禺静无事，空咏饮泉诗。
白居易,题元十八溪亭（亭在庐山东南五老峰下）,怪君不喜仕，又不游州里。今日到幽居，了然知所以。宿君石溪亭，潺湲声满耳。饮君螺杯酒，醉卧不能起。见君五老峰，益悔居城市。爱君三男儿，始叹身无子。余方炉峰下，结室为居士。山北与山东，往来从此始。
司空曙,题玉真观公主山池院,香殿留遗影，春朝玉户开。羽衣重素几，珠网俨轻埃。石自蓬山得，泉经太液来。柳丝遮绿浪，花粉落青苔。镜掩鸾空在，霞消凤不回。唯馀古桃树，传是上仙栽。
贯休,比干传,昏王亡国岂堪陈，只见明诚不见身。想得先生也知自，欲将留与后来人。
高骈,和王昭符进士赠洞庭赵先生,为爱君山景最灵，角冠秋礼一坛星。药将鸡犬云间试，琴许鱼龙月下听。自要乘风随羽客，谁同种玉验仙经。烟霞淡泊无人到，唯有渔翁过洞庭。
章孝标,送张孝廉归吴,吴将勤苦见高科，艺至春官不奈何。想得江南诸父老，因君鞭鞑子孙多。
张聿,剑化为龙,古剑诚难屈，精明有所从。沉埋方出狱，合会却成龙。牛斗光初歇，蜿蜒气渐浓。云涛透百丈，水府跃千重。拖尾迷莲锷，张鳞露锦容。至今沙岸下，谁得睹玄踪。
徐铉,送察院李侍御使庐陵因寄孟员外,绣衣乘驿急如星，山水何妨寄野情。肯向九仙台下歇，闲听孟叟醉吟声。
孟贯,寄伍乔,蹉跎春又晚，天末信来迟。长忆分携日，正当摇落时。独游饶旅恨，多事失归期。君看前溪树，山禽巢几枝。
白居易,听夜筝有感,江州去日听筝夜，白发新生不愿闻。如今格是头成雪，弹到天明亦任君。
张祜,溳川寺路,日沉西涧阴，远驱愁突兀。烟苔湿凝地，露竹光滴月。时见一僧来，脚边云勃勃。
李贺,苦昼短,飞光飞光，劝尔一杯酒。吾不识青天高，黄地厚，唯见月寒日暖，来煎人寿。食熊则肥，食蛙则瘦。神君何在，太一安有。天东有若木，下置衔烛龙。吾将斩龙足，嚼龙肉。使之朝不得回，夜不得伏。自然老者不死，少者不哭。何为服黄金，吞白玉。谁似任公子，云中骑碧驴。刘彻茂陵多滞骨，嬴政梓棺费鲍鱼。
李端,横吹曲辞·雨雪曲,天山一丈雪，杂雨夜霏霏。湿马胡歌乱，经烽汉火微。丁零苏武别，疏勒范羌归。若著关头过，长榆叶定稀。
司空图,效陈拾遗子昂感遇二首,高燕飞何捷，啄害恣群雏。人岂玩其暴，华轩容尔居。强欺自天禀，刚吐信吾徒。乃知不平者，矫世道终孤。阳和含煦润，卉木竞纷华。当为众所悦，私已汝何夸。北里秘秾艳，东园锁名花。豪夺乃常理，笑君徒咄嗟。
黄巢,自题像,记得当年草上飞，铁衣著尽著僧衣。天津桥上无人识，独倚栏干看落晖。
孟郊,喜符郎诗有天纵,念符不由级，屹得文章阶。白玉抽一毫，绿珉已难排。偷笔作文章，乞墨潜磨揩。海鲸始生尾，试摆蓬壶涡。幸当禁止之，勿使恣狂怀。自悲无子嗟，喜妒双喈喈。
杜牧,秋思,热去解钳釱，飘萧秋半时。微雨池塘见，好风襟袖知。发短梳未足，枕凉闲且欹。平生分过此，何事不参差。
元稹,晚宴湘亭,晚日宴清湘，晴空走艳阳。花低愁露醉，絮起觉春狂。舞旋红裙急，歌垂碧袖长。甘心出童羖，须一尽时荒。
司空图,长亭,梅雨和乡泪，终年共酒衣。殷勤华表鹤，羡尔亦曾归。
白居易,梦旧,别来老大苦修道，炼得离心成死灰。平生忆念消磨尽，昨夜因何入梦来。
孟郊,审交,种树须择地，恶土变木根。结交若失人，中道生谤言。君子芳桂性，春荣冬更繁。小人槿花心，朝在夕不存。莫蹑冬冰坚，中有潜浪翻。唯当金石交，可以贤达论。
武元衡,送邓州潘使君赴任,川陆一都会，旌旗千里舒。虎符中禁授，熊轼上流居。橘柚金难并，池塘练不如。春风行部日，应驻士元车。
韦应物,题郑弘宪侍御遗爱草堂,居士近依僧，青山结茅屋。疏松映岚晚，春池含苔绿。繁华冒阳岭，新禽响幽谷。长啸攀乔林，慕兹高世躅。
李白,南陵别儿童入京,白酒新熟山中归，黄鸡啄黍秋正肥。呼童烹鸡酌白酒，儿女嬉笑牵人衣。高歌取醉欲自慰，起舞落日争光辉。游说万乘苦不早，著鞭跨马涉远道。会稽愚妇轻买臣，余亦辞家西入秦。仰天大笑出门去，我辈岂是蓬蒿人。
许浑,闻两河用兵因贻友人（茅山兼寄李丛时两河用兵）,故人日已远，身事与谁论。性拙难趋世，心孤易感恩。秋悲怜宋玉，夜舞笑刘琨。徒有干时策，青山尚掩门。
张夫人,拜新月,拜新月，拜月出堂前。暗魄初笼桂，虚弓未引弦。拜新月，拜月妆楼上。鸾镜始安台，蛾眉已相向。拜新月，拜月不胜情，庭花风露清。月临人自老，人望月长明。东家阿母亦拜月，一拜一悲声断绝。昔年拜月逞容辉，如今拜月双泪垂。回看众女拜新月，却忆红闺年少时。
刘长卿,送裴二十一,多病长无事，开筵暂送君。正愁帆带雨，莫望水连云。客思闲偏极，川程远更分。不须论早晚，惆怅又离群。
温庭筠,陈宫词,鸡鸣人草草，香辇出宫花。妓语细腰转，马嘶金面斜。早莺随彩仗，惊雉避凝笳。淅沥湘风外，红轮映曙霞。
杜牧,行次白沙馆，先寄上河南王侍郎,夜程何处宿，山叠树层层。孤馆闲秋雨，空堂停曙灯。歌惭渔浦客，诗学雁门僧。此意无人识，明朝见李膺。
杜荀鹤,宿村舍,野人于我有何情，半掩柴门向月明。深夜欲眠眠未著，一丛寒木一猿声。
顾况,嵇山道芬上人画山水歌,镜中真僧白道芬，不服朱审李将军。渌汗平铺洞庭水，笔头点出苍梧云。且看八月十五夜，月下看山尽如画。
韦应物,咏声,万物自生听，太空恒寂寥。还从静中起，却向静中消。
张九龄,奉和圣制谒玄元皇帝庙斋,兴运昔有感，建祠北山巅。云雷初缔构，日月今悠然。紫气尚蓊郁，玄元如在焉。迨兹事追远，轮奂复增鲜。洞府香林处，斋坛清汉边。吾君乃尊祖，夙驾此留连。乐动人神会，钟成律度圆。笙歌下鸾鹤，芝朮萃灵仙。曾是福黎庶，岂唯味虚玄。赓歌徒有作，微薄谢昭宣。
齐己,湘中感怀,渔翁那会我，傲兀苇边行。乱世难逸迹，乘流拟濯缨。江花红细碎，沙鸟白分明。向夕题诗处，春风斑竹声。
柳宗元,商山临路有孤松往来斫以…编竹成楥遂其生植感而赋诗,孤松停翠盖，托根临广路。不以险自防，遂为明所误。幸逢仁惠意，重此藩篱护。犹有半心存，时将承雨露。
陆龟蒙,战秋辞,八月空堂，前临隙荒。抽关散扇，晨乌未光。左右物态，森疏强梁。天随子爽駴恂栗，恍军庸之我当。濠然而沟，垒然而墙。纛然而桂，队然而篁。杉巉攒矛，蕉标建常。槁艾矢束，矫蔓弦张。蛙合助吹，鸟分启行。若革进而金止，固违阴而就阳。无何，云颜师，风旨伯。苍茫惨澹，隳危摵划。烟蒙上焚，雨阵下棘。如濠者注，如垒者辟；如纛者亚，如队者析；如矛者折，如常者拆；如矢者仆，如弦者磔；如吹者喑，如行者惕。石有发兮尽累，木有耳兮咸馘。云风雨烟，乘胜之势骄；杉篁蕉蔓，败北之气摵。天随子曰：吁，秋无神则已，如其有神，吾为尔羞之。南北畿圻，盗兴五期。方州大都，虎节龙旗。瓦解冰碎，瓜分豆离。斧抵耋老，干穿乳儿。昨宇今烬，朝人暮尸。万犊一啖，千仓一炊。扰践边朔，歼伤蜑夷。制质守帅，披攘城池。弓弮不刓，甲缀不离。凶渠歌笑，裂地无疑。天有四序，秋为司刑。少昊负扆，亲朝百灵。蓐收相臣，太白将星。可霾可电，可风可霆。可堑溺颠陷，可夭札迷冥。曾忘鏖剪，自意澄宁。苟蜡礼之云责，触天怒而谁丁，奈何欺荒庭？凌坏砌，摋崇茝，批宿蕙，揭编茅而逞力，断纬萧而作势，不过约弱欹垂，戕残废替。可谓弃其本而趋其末，舍其大而从其细也。辞犹未已，色若愧耻，于是堕者止，偃者起。
唐求,邛州水亭夜宴送顾非熊之官,寂寞邛城夜，寒塘对庾楼。蜀关蝉已噪，秦树叶应秋。道路连天远，笙歌到晓愁。不堪分袂后，残月正如钩。
刘禹锡,酬令狐相公杏园花下饮有怀见寄,年年曲江望，花发即经过。未饮心先醉，临风思倍多。三春看又尽，两地欲如何。日望长安道，空成劳者歌。
司空图,长命缕,他乡处处堪悲事，残照依依惜别天。此去知名长命缕，殷勤为我唱花前。
施肩吾,江南织绫词,卿卿买得越人丝，贪弄金梭懒画眉。女伴能来看新bE，鸳鸯正欲上花枝。
许浑,秋日,有计自安业，秋风罢苦吟。买山兼种竹，对客更弹琴。烟起药园晚，杵声松院深。闲眠得真性，惆怅旧时心。
许坚1,题幽栖观,仙翁上升去，丹井寄晴壑。山色接天台，湖光照寥廓。玉洞绝无人，老桧犹栖鹤。我欲掣青蛇，他时冲碧落。
皎然,答道素上人别,春色遍远道，寂寞闽中行。碧水何渺渺，白云亦英英。离人不可望，日暮芳洲情。黄鹤有逸翮，翘首白云倾。欲为山中侣，肯秘辽天声。蓝缕真子褐，葳蕤近臣缨。以兹夺尔怀，常恐道不成。吾门弟子中，不减惠休名。一性研已远，五言功更精。从君汗漫游，莫废学无生。忍草肯摇落，禅枝不枯荣。采采慰长路，知吾心不轻。幻情有去住，真性无离别。留取老桂枝，归来共攀折。
韩翃,寄裴郓州,乌纱灵寿对秋风，怅望浮云济水东。官树阴阴铃阁暮，州人转忆白头翁。
鲍溶,寄峨嵋山杨炼师,道士夜诵蕊珠经，白鹤下绕香烟听。夜移经尽人上鹤，仙风吹入秋冥冥。
储光羲,题应圣观,空中望小山，山下见馀雪。皎皎河汉女，在兹养真骨。登门骇天书，启籥问仙诀。池光摇水雾，灯色连松月。合砖起花台，折草成玉节。天鸡弄白羽，王母垂玄发。北有上年宫，一路在云霓。上心方向道，时复朝金阙。
权德舆,璩授京兆府参军戏书以示兼呈独孤郎,见尔府中趋，初官足慰吾。老牛还舐犊，凡鸟亦将雏。喜至翻成感，痴来或欲殊。因惭玉润客，应笑此非夫。
韦应物,广德中洛阳作,生长太平日，不知太平欢。今还洛阳中，感此方苦酸。饮药本攻病，毒肠翻自残。王师涉河洛，玉石俱不完。时节屡迁斥，山河长郁盘。萧条孤烟绝，日入空城寒。蹇劣乏高步，缉遗守微官。西怀咸阳道，踯躅心不安。
殷尧藩,郊居作,碧树浓阴护短垣，苍江春暖渚凫喧。买鱼试唤鸣榔艇，寻鹤因行隔垄村。生理何凭文是业，世情纵遣酒盈樽。相逢谓我迂疏甚，欲辨还憎恐失言。
张说,邺都引,君不见魏武草创争天禄，群雄睚眦相驰逐。昼携壮士破坚阵，夜接词人赋华屋。都呈缭绕西山阳，桑榆汗漫漳河曲。城郭为虚人代改，但有西园明月在。邺傍高冢多贵臣，娥眉fT睩共灰尘。试上铜台歌舞处，唯有秋风愁杀人。
韩愈,寄皇甫湜（湜，睦州新安人）,敲门惊昼睡，问报睦州吏。手把一封书，上有皇甫字。拆书放床头，涕与泪垂四。昏昏还就枕，惘惘梦相值。悲哉无奇术，安得生两翅。
陆龟蒙,和袭美馆娃宫怀古五绝,三千虽衣水犀珠，半夜夫差国暗屠。犹有八人皆二八，独教西子占亡吴。一宫花渚漾涟漪，俀堕鸦鬟出茧眉。可料座中歌舞袖，便将残节拂降旗。几多云榭倚青冥，越焰烧来一片平。此地最应沾恨血，至今春草不匀生。江色分明练绕台，战帆遥隔绮疏开。波神自厌荒淫主，勾践楼船稳帖来。宝袜香綦碎晓尘，乱兵谁惜似花人。伯劳应是精灵使，犹向残阳泣暮春。
曹邺,怨歌行,丈夫好弓剑，行坐说金吾。喜闻有行役，结束不待车。官田赠倡妇，留妾侍舅姑。舅姑皆已死，庭花半是芜。中妹寻适人，生女亦嫁夫。何曾寄消息，他处却有书。严风厉中野，女子心易孤。贫贱又相负，封侯意何如。
陆复礼,试中和节诏赐公卿尺诗,春仲令初吉，欢娱乐大中。皇恩贞百度，宝尺赐群公。欲使方隅法，还令规矩同。捧观珍质丽，拜受圣恩崇。如荷丘山重，思酬方寸功。从兹度天地，与国庆无穷。
李商隐,商於新开路,六百商於路，崎岖古共闻。蜂房春欲暮，虎阱日初曛。路向泉间辨，人从树杪分。更谁开捷径，速拟上青云。
王建,铜雀台,娇爱更何日，高台空数层。含啼映双袖，不忍看西陵。漳水东流无复来，百花辇路为苍苔。青楼月夜长寂寞，碧云日暮空裴回。君不见邺中万事非昔时，古人不在今人悲。春风不逐君王去，草色年年旧宫路。宫中歌舞已浮云，空指行人往来处。
王偃,夜夜曲,北斗星移银汉低，班姬愁思凤城西。青槐陌上行人绝，明月楼前乌夜啼。
崔峒,初入集贤院赠李献仁（曾于常山联官）,燕代官初罢，江湖路便分。九迁从命薄，四十幸人闻。迹愧趋丹禁，身曾系白云。何由返沧海，昨日谒明君。
陆畅,陕州逢窦巩同宿，寄江陵韦协律,共出丘门岁九霜，相逢凄怆对离觞。荆南为报韦从事，一宿同眠御史床。
罗邺,鸳鸯,红闲碧霁瑞烟开，锦翅双飞去又回。一种鸟怜名字好，尽缘人恨别离来。暖依牛渚汀莎媚，夕宿龙池禁漏催。相对若教春女见，便须携向凤凰台。
李白,送别,斗酒渭城边，垆头醉不眠。梨花千树雪，杨叶万条烟。惜别倾壶醑，临分赠马鞭。看君颍上去，新月到应圆。
白居易,凉风叹,昨夜凉风又飒然，萤飘叶坠卧床前。逢秋莫叹须知分，已过潘安三十年。
李白,古朗月行,小时不识月，呼作白玉盘。又疑瑶台镜，飞在白云端。仙人垂两足，桂树作团团。白兔捣药成，问言与谁餐。蟾蜍蚀圆影，大明夜已残。羿昔落九乌，天人清且安。阴精此沦惑，去去不足观。忧来其如何，凄怆摧心肝。
唐彦谦,夜坐,愁鬓丁年白，寒灯丙夜青。不眠惊戍鼓，久客厌邮铃。汹汹城喷海，疏疏屋漏星。十年穷父子，相守慰飘零。
陆岩梦,桂州筵上赠胡予女,自道风流不可攀，却堪蹙额更颓颜。眼睛深却湘江水，鼻孔高于华岳山。舞态固难居掌上，歌声应不绕梁间。孟阳死后欲千载，犹在佳人觅往还。
郑谷,访题表兄王藻渭上别业,桑林摇落渭川西，蓼水瀰瀰接稻泥。幽槛静来渔唱远，暝天寒极雁行低。浊醪最称看山醉，冷句偏宜选竹题。中表人稀离乱后，花时莫惜重相携。
岑参,走马川行，奉送出师西征,君不见走马川行雪海边，平沙莽莽黄入天。轮台九月风夜吼，一川碎石大如斗，随风满地石乱走。匈奴草黄马正肥，金山西见烟尘飞，汉家大将西出师。将军金甲夜不脱，半夜军行戈相拨，风头如刀面如割。马毛带雪汗气蒸，五花连钱旋作冰，幕中草檄砚水凝。虏骑闻之应胆慑，料知短兵不敢接，车师西门伫献捷。
王维,酬黎居士淅川作（昙壁上人院走笔成）,侬家真个去，公定随侬否。著处是莲花，无心变杨柳。松龛藏药裹，石唇安茶臼。气味当共知，那能不携手。
李嘉祐,暮春宜阳郡斋愁坐，忽枉刘七侍御新诗，因以酬答,子规夜夜啼槠叶，远道逢春半是愁。芳草伴人还易老，落花随水亦东流。山临睥睨恒多雨，地接潇湘畏及秋。唯羡君为周柱史，手持黄纸到沧洲。
姚合,游谢公亭,行行方避梦，又到谢亭来。举世皆如此，伊余何处回。竹鲜多透石，泉洁亦无苔。坐与僧同语，谁能顾酒杯。
薛逢,九日嘉州发军亭即事,三江分注界平沙，何处云山是我家。舞鹤洲中翻白浪，掬金滩上折黄花。不愁故国归无日，却恨浮名苦有涯。向暮酒酣宾客散，水天狼藉变馀霞。
吕渭,状江南·仲冬,江南仲冬天，紫蔗节如鞭。海将盐作雪，出用火耕田。
李百药,戏赠潘徐城门迎两新妇,秦晋积旧匹，潘徐有世亲。三星宿已会，四德婉而嫔。云光鬓里薄，月影扇中新。年华与妆面，共作一芳春。
贾岛,送天台僧,远梦归华顶，扁舟背岳阳。寒蔬修净食，夜浪动禅床。雁过孤峰晓，猿啼一树霜。身心无别念，馀习在诗章。
白居易,废琴,丝桐合为琴，中有太古声。古声澹无味，不称今人情。玉徽光彩灭，朱弦尘土生。废弃来已久，遗音尚泠泠。不辞为君弹，纵弹人不听。何物使之然，羌笛与秦筝。
韦应物,三月三日寄诸弟兼怀崔都水,暮节看已谢，兹晨愈可惜。风澹意伤春，池寒花敛夕。对酒始依依，怀人还的的。谁当曲水行，相思寻旧迹。
韦庄,与东吴生相遇（及第后出关作）,十年身事各如萍，白首相逢泪满缨。老去不知花有态，乱来唯觉酒多情。贫疑陋巷春偏少，贵想豪家月最明。且对一尊开口笑，未衰应见泰阶平。
李远,翦彩,翦彩赠相亲，银钗缀凤真。双双衔绶鸟，两两度桥人。叶逐金刀出，花随玉指新。愿君千万岁，无岁不逢春。
杨巨源,卢龙塞行送韦掌记二首,雨雪纷纷黑水外，行人共指卢龙塞。万里飞沙压鼓鼙，三军杀气凝旌旆。陈琳书记本翩翩，料敌能兵夺酒泉。圣主好文兼好武，封侯莫比汉皇年。
陆龟蒙,和袭美伤开元观顾道士,何事神超入杳冥，不骑孤鹤上三清。多应白简迎将去，即是朱陵炼更生。药奠肯同椒醑味，云谣空替薤歌声。武皇徒有飘飘思，谁问山中宰相名。
韩翃,送故人赴江陵寻庾牧,主人持节拜荆州，走马应从一路游。斑竹冈连山雨暗，枇杷门向楚天秋。佳期笑把斋中酒，远意闲登城上楼。文体此时看又别，吾知小庾甚风流。
武元衡,送裴戡行军（一作饯裴行军赴朝命）,珠履三千醉不欢，玉人犹苦夜冰寒。送君偏有无言泪，天下关山行路难。
刘得仁,秋夜,秋气满堂孤烛冷，清宵无寐忆山归。窗前月过三更后，细竹吟风似雨微。
白居易,初著刺史绯，答友人见赠,故人安慰善为辞，五十专城道未迟。徒使花袍红似火，其如蓬鬓白成丝。且贪薄俸君应惜，不称衰容我自知。银印可怜将底用，只堪归舍吓妻儿。
杜牧,题白云楼（一作许浑诗，题作汉水伤稼）,西北楼开四望通，残霞成绮月悬弓。江村夜涨浮天水，泽国秋生动地风。高下绿苗千顷尽，新陈红粟万箱空。才微分薄忧何益，却欲回心学塞翁。
高適,寄孟五少府,秋气落穷巷，离忧兼暮蝉。后时已如此，高兴亦徒然。知君念淹泊，忆我屡周旋。征路见来雁，归人悲远天。平生感千里，相望在贞坚。
曹松,吊贾岛二首,先生不折桂，谪去抱何冤。已葬离燕骨，难招入剑魂。旅坟低却草，稚子哭胜猿。冥寞如搜句，宜邀贺监论。青旆低寒水，清笳出晓风。鸟为伤贾傅，马立葬滕公。松柏青山上，城池白日中。一朝今古隔，惟有月明同。
罗隐,送z6光大师（师以草书应制）,禹祠分首戴湾逢，健笔寻知达九重。圣主赐衣怜绝艺，侍臣摛藻许高踪。宁亲久别街西寺，待诏初离海上峰。一种苦心师得了，不须回首笑龙钟。
卢纶,赴池州拜觐舅氏留上考功郎中舅（时舅氏初贬官池州）,孤贱易蹉跎，其如酷似何。衰荣同族少，生长外家多。别国桑榆在，沾衣血泪和。应怜失行雁，霜霰寄烟波。
齐己,中秋十四日夜对月上南平主人,今宵前夕皆堪玩，何必圆时始竭才。空说轮中有天子，不知何处是楼台。终忧明夜云遮却，且扫闲居坐看来。玉兔银蟾似多意，乍临棠树影裴回。
捧剑仆,诗,青鸟衔葡萄，飞上金井栏。美人恐惊去，不敢卷帘看。
司空图,歌,处处亭台只坏墙，军营人学内人妆。太平故事因君唱，马上曾听隔教坊。
李群玉,饭僧,好读天竺书，为寻无生理。焚香面金偈，一室唯巾水。交信方外言，二三空门子。峻范照秋霜，高标掩僧史。清晨洁蔬茗，延请良有以。一落喧哗竞，栖心愿依止。奔曦入半百，冉冉颓濛汜。云泛名利心，风轻是非齿。向为情爱缚，未尽金仙旨。以静制猿心，将虞瞥然起。纶巾与藜杖，此意真已矣。他日云壑间，来寻幽居士。
李约,观祈雨,桑条无叶土生烟，箫管迎龙水庙前。朱门几处看歌舞，犹恐春阴咽管弦。
罗邺,新安城,若算防边久远名，新安岂更胜长城。谩兴他役悲荒垒，何似从今实取兵。圣德便应同险固，人心自不向忠贞。但将死节酬尧禹，版筑无劳寇已平。
贾岛,登江亭晚望,浩渺浸云根，烟岚没远村。鸟归沙有迹，帆过浪无痕。望水知柔性，看山欲倦魂。纵情犹未已，回马欲黄昏。
皮日休,胥口即事六言二首,波光杳杳不极，霁景澹澹初斜。黑蛱蝶粘莲蕊，红蜻蜓袅菱花。鸳鸯一处两处，舴艋三家五家。会把酒船偎荻，共君作个生涯。拂钓清风细丽，飘蓑暑雨霏微。湖云欲散未散，屿鸟将飞不飞。换酒帩头把看，载莲艇子撑归。斯人到死还乐，谁道刚须用机？
安凤,附：安凤赠别徐侃,一自离乡国，十年在咸秦。泣尽卞和血，不逢一故人。今日旧友别，羞此漂泊身。离情吟诗处，麻衣掩泪频。泪别各分袂，且及来年春。
NA,称二王语,朝廷左相笔，天下右丞诗。
贯休,闲居作,闲门微雪下，慵惰计全成。默坐便终日，孤峰只此清。身心闲少梦，杉竹冷多声。唯有西峰叟，相逢眼最明。
许浑,寄云际寺敬上人,万山秋雨水萦回，红叶多从紫阁来。云冷竹斋禅衲薄，已应飞锡过天台。
徐九皋,途中览镜,四海游长倦，百年愁半侵。赖窥明镜里，时见丈夫心。
郭夔,九华山,岩翠凌云出迥然，岧峣万丈倚秋天。暮风飘送当轩色，晓雾斜飞入槛烟。帘卷倚屏双影聚，镜开朱户九条悬。画图何必家家有，自有画图来目前。
元稹,西明寺牡丹,花向琉璃地上生，光风炫转紫云英。自从天女盘中见，直至今朝眼更明。
孔德绍,王泽岭遭洪水,地籁风声急，天津云色愁。悠然万顷满，俄尔百川浮。还似金堤溢，翻如碧海流。惊涛遥起鹭，回岸不分牛。徒知怀赵景，终是倦阳侯。木梗诚无托，芦灰岂暇求。思得乘槎便，萧然河汉游。
李白,姑孰十咏·灵墟山,丁令辞世人，拂衣向仙路。伏炼九丹成，方随五云去。松萝蔽幽洞，桃杏深隐处。不知曾化鹤，辽海归几度。
齐己,夏雨,霮zw蔽穹苍，冥濛自一方。当时消酷毒，随处有清凉。著物声虽暴，滋农润即长。乍红萦急电，微白露残阳。应祷尤难得，经旬甚不妨。吟听喧竹树，立见涨池塘。众类声休出，群峰色尽藏。颓沱来洞壑，汗漫入潇湘。下叶黎甿望，高袪旱暵光。幽斋飘卧簟，极浦洒归樯。藓在阶从湿，花衰苑任伤。闲思济时力，歌咏发哀肠。
周昙,六朝门·宋武帝,栖栖老楚未遭时，债主凭陵似迫危。人杰既为王谧识，刁逵诛斩独何悲。
施肩吾,题景上人山门,水有青莲沙有金，老僧于此独观心。愁人欲寄中峰宿，只恐白猿啼夜深。
方干,送友及第归浙东,南行无俗侣，秋雁与寒云。野趣自多惬，乡名人共闻。吴山中路断，浙水半江分。此地登临惯，摅情一送君。
贺知章,相和歌辞·采莲曲,稽山罢雾郁嵯峨，镜水无风也自波。莫言春度芳菲尽，别有中流采芰荷。
白居易,酬梦得比萱草见赠,杜康能散闷，萱草解忘忧。借问萱逢杜，何如白见刘。老衰胜少夭，闲乐笑忙愁。试问同年内，何人得白头。
贯休,谢卢少卿惠千文,庐山有石镜，高倚无尘垢。昼景分烟萝，夜魄侵星斗。苞含物象列，搜照鱼龙吼。寄谢天地间，毫端皆我有。
杜甫,哭严仆射归榇,素幔随流水，归舟返旧京。老亲如宿昔，部曲异平生。风送蛟龙雨，天长骠骑营。一哀三峡暮，遗后见君情。
房孺复,酬窦大闲居见寄,来自三湘到五溪，青枫无树不猿啼。名惭竹使宦情少，路隔桃源归思迷。鵩鸟赋成知性命，鲤鱼书至恨暌携。烦君强著潘年比，骑省风流讵可齐。
卢照邻,杂曲歌辞·行路难,君不见长安城北渭桥边，枯木横槎卧古田。昔日含红复含紫，常时留雾亦留烟。春景春风花似雪，香车玉舆恒阗咽。若个游人不竞攀，若个倡家不来折。倡家宝袜蛟龙帔，公子银鞍千万骑。黄莺一向花娇春，两两三三将子戏。千尺长条百尺枝，丹桂青榆相蔽亏。珊瑚叶上鸳鸯鸟，凤凰巢里雏鹓儿。巢倾枝折凤归去，条枯叶落狂风吹。一朝零落无人问，万古摧残君讵知。人生贵贱无终始，倏忽须臾难久恃。谁家能驻西山日，谁家能堰东流水。汉家陵树满秦川，行来行去尽哀怜。自昔公卿二千石，咸拟荣华一万年。不见朱唇将白貌，惟闻素棘与黄泉。金貂有时须换酒，玉麈但摇莫计钱。寄言坐客神仙署，一生一死交情处。苍龙阙下君不来，白鹤山前我应去。云间海上邈难期，赤心会合在何时。但愿尧年一百万，长作巢由也不辞。
李咸用,江行,潇湘无事后，征棹复呕哑。高岫留斜照，归鸿背落霞。鱼残沙岸草，蝶寄洑流槎。共说干戈苦，汀洲减钓家。
李白,姑孰十咏·慈姥竹,野竹攒石生，含烟映江岛。翠色落波深，虚声带寒早。龙吟曾未听，凤曲吹应好。不学蒲柳凋，贞心尝自保。
苏颋,小园纳凉即事,烦暑避蒸郁，居闲习高明。长风自远来，层阁有馀清。散洒纳凉气，萧条遗世情。奈何夸大隐，终日系尘缨。
马戴,过亡友墓,忆昨送君葬，今看坟树高。寻思后期者，只是益生劳。
刘禹锡,酬乐天闻新蝉见赠,碧树鸣蝉后，烟云改容光。瑟然引秋气，芳草日夜黄。夹道喧古槐，临池思垂杨。离人下忆泪，志士激刚肠。昔闻阻山川，今听同匡床。人情便所遇，音韵岂殊常。因之比笙竽，送我游醉乡。
卢纶,裴给事宅白牡丹（一作裴潾诗）,长安豪贵惜春残，争玩街西紫牡丹。别有玉盘承露冷，无人起就月中看。
NA,郊庙歌辞·仪坤庙乐章·金奏（一本无此章）,阴灵曜祉，轩曜降精。祥符淑气，庆集柔明。瑶俎既列，雕桐发声。徽猷永远，比德皇英。
窦牟,奉使至邢州赠李八使君,独占龙冈部，深持虎节居。尽心敷吏术，含笑掩兵书。礼饰华缨重，才牵雅制馀。茂阴延驿路，温液逗官渠。南亩行春罢，西楼待客初。瓮头开绿蚁，砧下落红鱼。牧伯风流足，輶轩若涩虚。今宵铃阁内，醉舞复何如。
卢纶,渡浙江,前船后船未相及，五两头平北风急。飞沙卷地日色昏，一半征帆浪花湿。
李贺,春归昌谷,束发方读书，谋身苦不早。终军未乘传，颜子鬓先老。天网信崇大，矫士常慅慅。逸目骈甘华，羁心如荼蓼。旱云二三月，岑岫相颠倒。谁揭赪玉盘，东方发红照。春热张鹤盖，兔目官槐小。思焦面如病，尝胆肠似绞。京国心烂漫，夜梦归家少。发轫东门外，天地皆浩浩。青树骊山头，花风满秦道。宫台光错落，装尽偏峰峤。细绿及团红，当路杂啼笑。香风下高广，鞍马正华耀。独乘鸡栖车，自觉少风调。心曲语形影，只身焉足乐。岂能脱负檐，刻鹤曾无兆。幽幽太华侧，老柏如建纛。龙皮相排戛，翠羽更荡掉。驱趋委憔悴，眺览强容貌。花蔓阂行輈，縠烟暝深徼。少健无所就，入门愧家老。听讲依大树，观书临曲沼。知非出柙虎，甘作藏雾豹。韩鸟处矰缴，湘鯈在笼罩。狭行无廓落，壮士徒轻躁。
薛令之,灵岩寺,草堂栖在灵山谷，勤苦诗书向灯烛。柴门半掩寂无人，惟有白云相伴宿。
顾况,洛阳陌二首,莺声满御堤，堤柳拂丝齐。风送名花落，香红衬马蹄。珂珮逐鸣驺，王孙结伴游。金丸落飞鸟，乘兴醉青楼。
周贺,送分定归灵夏,南游多老病，见说讲经稀。塞寺几僧在，关城空自归。带河衰草断，映日旱沙飞。却到禅斋后，边军识衲衣。
李商隐,蝶,飞来绣户阴，穿过画楼深。重傅秦台粉，轻涂汉殿金。相兼惟柳絮，所得是花心。可要凌孤客，邀为子夜吟。
孙氏,白蜡烛诗（代夫赠人）,景胜银釭香比兰，一条白玉偪人寒。他时紫禁春风夜，醉草天书仔细看。。
李涉,再宿武关（一作从秦城回再题武关）,远别秦城万里游，乱山高下出商州。关门不锁寒溪水，一夜潺湲送客愁。
贯休,春送禅师归闽中,春色满三湘，送师还故乡。穿霞逢黑yU，乞食得红姜。大化宗门辟，孤禅海树凉。傥为新句偈，寄我亦何妨。
元和举子,丙申岁诗,元和天子丙申年，三十三人同得仙。袍似烂银文似锦，相将白日上青天。
李绅,鉴玄影堂,香灯寂寞网尘中，烦恼身须色界空。龙钵已倾无法雨，虎床犹在有悲风。定心池上浮泡没，招手岩边梦幻通。深夜月明松子落，俨然听法侍生公。
卢纶,难绾刀子歌,黄金鞘里青芦叶，丽若剪成铦且翣。轻冰薄玉状不分，一尺寒光堪决云。吹毛可试不可触，似有虫搜阙裂文。淬之几堕前池水，焉知不是蛟龙子。割鸡刺虎皆若空，愿应君心逐君指。并州难绾竟何人，每成此物如有神。
皎然,送许丞还洛阳,剡茗情来亦好斟，空门一别肯沾襟。悲风不动罢瑶轸，忘却洛阳归客心。
唐彦谦,春雪初霁杏花正芳月上夜吟,霁景明如练，繁英杏正芳。姮娥应有语，悔共雪争光。
姚合,寄华州崔中丞,莲华峰下郡，仙洞亦难胜。闾里苍苔水，虚空瀑布冰。酒香和药熟，山峭过云登。清净黎人泰，唯忧急诏征。
元稹,和乐天赠樊著作,君为著作诗，志激词且温。璨然光扬者，皆以义烈闻。千虑竟一失，冰玉不断痕。谬予顽不肖，列在数子间。因君讥史氏，我亦能具陈。羲黄眇云远，载籍无遗文。煌煌二帝道，铺设在典坟。尧心惟舜会，因著为话言。皋夔益稷禹，粗得无间然。缅然千载后，后圣曰孔宣。迥知皇王意，缀书为百篇。是时游夏辈，不敢措舌端。信哉作遗训，职在圣与贤。如何至近古，史氏为闲官。但令识字者，窃弄刀笔权。由心书曲直，不使当世观。贻之千万代，疑言相并传。人人异所见，各各私所遍。以是曰褒贬，不如都无焉。况乃丈夫志，用舍贵当年。顾予有微尚，愿以出处论。出非利吾已，其出贵道全。全道岂虚设，道全当及人。全则富与寿，亏则饥与寒。遂我一身逸，不如万物安。解悬不泽手，拯溺无折旋。神哉伊尹心，可以冠古先。其次有独善，善己不善民。天地为一物，死生为一源。合杂分万变，忽若风中尘。抗哉巢由志，尧舜不可迁。舍此二者外，安用名为宾。持谢著书郎，愚不愿有云。
王周,和杜运使巴峡地暖节物与中土异黯然有感诗三首,随柳参差破绿芽，此中依约欲飞花。春光是处伤离思，何况归期未有涯。始看菊蕊开篱下，又见梅花寄岭头。揽辔巴西官局冷，几凭春酒沃乡愁。花品姚黄冠洛阳，巴中春早羡孤芳。不知别有栽培力，流咏新诗与激昂。
苏颋,扈从凤泉和崔黄门喜恩旨解严罢围之作,辇路岐山曲，储胥渭水湄。教成提将鼓，礼备植虞旗。不取从畋乐，先流去杀慈。舜韶同舞日，汤祝尽飞时。物应阳和施，人知雨露私。何如穆天子，七萃几劳师。
孟郊,酬郑毗踯躅咏,不似人手致，岂关地势偏。孤光袅馀翠，独影舞多妍。迸火烧闲地，红星堕青天。忽惊物表物，嘉客为留连。
刘长卿,送贾侍御克复后入京,对酒心不乐，见君动行舟。回看暮帆隐，独向空江愁。晴云淡初夜，春塘深慢流。温颜风霜霁，喜气烟尘收。驰馹数千里，朝天十二楼。因之报亲爱，白发生沧洲。
白居易,别草堂三绝句,正听山鸟向阳眠，黄纸除书落枕前。为感君恩须暂起，炉峰不拟住多年。久眠褐被为居士，忽挂绯袍作使君。身出草堂心不出，庐山未要勒移文。三间茅舍向山开，一带山泉绕舍回。山色泉声莫惆怅，三年官满却归来。
韩偓,意绪,绝代佳人何寂寞，梨花未发梅花落。东风吹雨入西园，银线千条度虚阁。脸粉难匀蜀酒浓，口脂易印吴绫薄。娇饶意态不胜羞，愿倚郎肩永相著。
温庭筠,寄湘阴阎少府乞钓轮子,钓轮形与月轮同，独茧和烟影似空。若向三湘逢雁信，莫辞千里寄渔翁。篷声夜滴松江雨，菱叶秋传镜水风。终日垂钩还有意，尺书多在锦鳞中。
姚合,寄贾岛,漫向城中住，儿童不识钱。瓮头寒绝酒，灶额晓无烟。狂发吟如哭，愁来坐似禅。新诗有几首，旋被世人传。
白居易,早蝉,月出先照山，风生先动水。亦如早蝉声，先入闲人耳。一闻愁意结，再听乡心起。渭上新蝉声，先听浑相似。衡门有谁听，日暮槐花里。
刘孝孙,咏笛,凉秋夜笛鸣，流风韵九成。调高时慷慨，曲变或凄清。征客怀离绪，邻人思旧情。幸以知音顾，千载有奇声。
王毂,暑日题道边树,火轮迸焰烧长空，浮埃扑面愁朦朦。羸童走马喘不进，忽逢碧树含清风。清风留我移时住，满地浓阴懒前去。却叹人无及物功，不似团团道边树。
周昙,春秋战国门·襄子,君子常闻不迫危，城崩何用急重围。叛亡能退修文德，果见中牟以义归。
张志和,上巳日忆江南禊事,黄河西绕郡城流，上巳应无祓禊游。为忆渌江春水色，更随宵梦向吴洲。
虞世南,怨歌行,紫殿秋风冷，雕甍落日沉。裁纨凄断曲，织素别离心。掖庭羞改画，长门不惜金。宠移恩稍薄，情疏恨转深。香销翠羽帐，弦断凤凰琴。镜前红粉歇，阶上绿苔侵。谁言掩歌扇，翻作白头吟。
许浑,白马寺不出院僧,禅空心已寂，世路任多岐。到院客长见，闭关人不知。寺喧听讲绝，厨远送斋迟。墙外洛阳道，东西无尽时。
皮日休,早春以橘子寄鲁望,个个和枝叶捧鲜，彩凝犹带洞庭烟。不为韩嫣金丸重，直是周王玉果圆。剖似日魂初破后，弄如星髓未销前。知君多病仍中圣，尽送寒苞向枕边。
无可,送契公自桂阳赴南海,南行登岭首，与俗洗烦埃。磬罢孤舟发，禅移积瘴开。中餐湘鸟下，朝讲海人来。莫便将经卷，炎方去不回。
张蠙,和友人送赵能卿东归,一第时难得，归期日已过。相看玄鬓少，共忆白云多。楚阔天垂草，吴空月上波。无人不有遇，之子独狂歌。
王建,咏席萁帘》）却公不易胜，莫著外家欺。（见《事文类聚》）锦江诗弟子，时寄五花笺。（以下见《海录碎事,单于不向南牧马，席萁遍满天山下。花烧落第眼，雨破到家程。一朝金凤庭前下，当是虚皇诏沈曦。宣城四面水茫茫，草盖江城竹夹墙。
白居易,酬元员外三月三十日慈恩寺相忆见寄,怅望慈恩三月尽，紫桐花落鸟关关。诚知曲水春相忆，其奈长沙老未还。赤岭猿声催白首，黄茅瘴色换朱颜。谁言南国无霜雪，尽在愁人鬓发间。
皎然,奉陪陆使君长源、裴端公枢春游东西武丘寺,云水夹双刹，遥疑涌平陂。入门见藏山，元化何由窥。曳组探诡怪，停骢访幽奇。情高气为爽，德暖春亦随。瑶草自的皪，蕙楼争蔽亏。金精落坏陵，剑彩沈古池。一览匝天界，中峰步未移。应嘉生公石，列坐援松枝。
杜甫,发同谷县（乾元二年十二月一日自陇右赴剑南纪行）,贤有不黔突，圣有不暖席。况我饥愚人，焉能尚安宅。始来兹山中，休驾喜地僻。奈何迫物累，一岁四行役。忡忡去绝境，杳杳更远适。停骖龙潭云，回首白崖石。临岐别数子，握手泪再滴。交情无旧深，穷老多惨戚。平生懒拙意，偶值栖遁迹。去住与愿违，仰惭林间翮。
刘禹锡,夜燕福建卢侍郎宅因送之镇,暂驻旌旗洛水堤，绮筵红烛醉兰闺。美人美酒长相逐，莫怕猿声发建溪。
钱起,送毕侍御谪居,崇兰香死玉簪折，志士吞声甘徇节。忠荩不为明主知，悲来莫向时人说，沧浪之水见心清，楚客辞天泪满缨。百鸟喧喧噪一鹗，上林高枝亦难托。宁嗟人世弃虞翻，且喜江山得康乐。自怜黄绶老婴身，妻子朝来劝隐沦。桃花洞里举家去，此别相思复几春。
白居易,中书夜直梦忠州,阁下灯前梦，巴南城里游。觅花来渡口，寻寺到山头。江色分明绿，猿声依旧愁。禁钟惊睡觉，唯不上东楼。
鲍溶,经隐叟,行蹋门外泉，坐披床上云。谁将许由事，万古留与君。虚洞闭金锁，蠹简藏鸟文。萝景深的的，蕙风闲薰薰。余有世上心，此来未及群。殷勤讳名姓，莫遣樵客闻。
李中,海上太守新创东亭,使君心智杳难同，选胜开亭景莫穷。高敞轩窗迎海月，预栽花木待春风。静披典籍堪师古，醉拥笙歌不碍公。满径苔纹疏雨后，入檐山色夕阳中。偏宜下榻延徐孺，最称登门礼孔融。事简岂妨频赏玩，况当为政有馀功。
白居易,送陕府王大夫,金马门前回剑珮，铁牛城下拥旌旗。他时万一为交代，留取甘棠三两枝。
皇甫冉,东郊迎春,晓见苍龙驾，东郊春已迎。彩云天仗合，玄象太阶平。佳气山川秀，和风政令行。句陈霜骑肃，御道雨师清。律向韶阳变，人随草木荣。遥观上林树，今日遇迁莺。
陈陶,夜别温商梓州,凤凰城里花时别，玄武江边月下逢。客舍莫辞先买酒，相门曾忝旧登龙。迎风骚屑千家竹，隔水悠扬午夜钟。明日又行西蜀去，不堪天际远山重。
羊士谔,游西山兰若,路傍垂柳古今情，春草春泉咽又生。借问山僧好风景，看花携酒几人行。
权德舆,太原郑尚书远寄新诗，走笔酬赠，因代书贺,晓开阊阖出丝言，共喜全才镇北门。职重油幢推上略，荣兼革履见深恩。昔岁经过同二仲，登朝并命惭无用。曲台分季奉斋祠，直笔系年陪侍从。芬芳鸡舌向南宫，伏奏丹墀迹又同。公望数承黄纸诏，虚怀自号白云翁。戎装躞蹀纷出祖，金印煌煌宠司武。时看介士阅犀渠，每狎儒生冠章甫。晋祠汾水古并州，千骑双旌居上头。新握兵符应感激，远缄诗句更风流。缁衣诸侯谅称美，白衣尚书何可比。只今麟阁待丹青，努力加餐报天子。
钱起,宿新里馆,愁人待晓鸡，秋雨暗凄凄。度烛萤时灭，传书雁渐低。客来知计误，梦里泣津迷。无以逃悲思，寒螀处处啼。
徐夤,塔院小屋，四壁皆是卿相题名，因成四韵,雁塔搀空映九衢，每看华宇每踟蹰。题名尽是台衡迹，满壁堪为宰辅图。鸾凤岂巢荆棘树，虬龙多蛰帝王都。谁知远客思归梦，夜夜无船自过湖。
汤悦,鼎臣学士侍郎以东馆庭梅昔翰苑之毫末今复半枯…攀和,忆见萌芽日，还怜合抱时。旧欢如梦想，物态暗还移。素艳今无几，朱颜亦自衰。树将人共老，何暇更悲丝。
孟浩然,和张丞相春朝对雪,迎气当春至，承恩喜雪来。润从河汉下，花逼艳阳开。不睹丰年瑞，焉知燮理才。撒盐如可拟，愿糁和羹梅。
皮日休,送李明府之任海南,五羊城在蜃楼边，墨绶垂腰正少年。山静不应闻屈鸟，草深从使翳贪泉。蟹奴晴上临潮槛，燕婢秋随过海船。一事与君消远宦，乳蕉花发讼庭前。
崔涂,夏日书怀寄道友,达即匡邦退即耕，是非何足挠平生。终期道向希夷得，未省心因宠辱惊。峰转暂无当户影，雉飞时有隔林声。十年惟悟吟诗句，待得中原欲铸兵。
宋鼎,赠张丞相,汉上登飞幰，荆南历旧居。已尝临砌橘，更睹跃池鱼。盛德继微渺，深衷能卷舒。义申蓬阁际，情切庙堂初。郡挹文章美，人怀燮理馀。皇恩傥照亮，岂厌承明庐。
白居易,送敏中新授户部员外郎西归,千里归程三伏天，官新身健马翩翩。行冲赤日加餐饭，上到青云稳著鞭。长庆老郎唯我在，客曹故事望君传。前鸿后雁行难续，相去迢迢二十年。
李颀,李兵曹壁画山水各赋得桂水帆,片帆浮桂水，落日天涯时。飞鸟看共度，闲云相与迟。长波无晓夜，泛泛欲何之。
杨巨源,辞魏博田尚书出境后，感恩恋德，因登丛台,荐书及龙钟，此事镂心骨。亲知殊悢悢，徒御方咄咄。丛台邯郸郭，台上见新月。离恨始分明，归思更超忽。怀仁泪空尽，感事情又发。他时躧履声，晓日照丹阙。
郑璧,奉和陆鲁望白菊,白艳轻明带露痕，始知佳色重难群。终朝疑笑梁王雪，尽日慵飞蜀帝魂。燕雨似翻瑶渚浪，雁风疑卷玉绡纹。琼妃若会宽裁剪，堪作蟾宫夜舞裙。
韦蟾,赠商山僧,商岭东西路欲分，两间茅屋一溪云。师言耳重知师意，人是人非不欲闻。
李中,王昭君,蛾眉翻自累，万里陷穷边。滴泪胡风起，宽心汉月圆。飞尘长翳日，白草自连天。谁贡和亲策，千秋污简编。
李白,赠钱征君少阳（一作送赵云卿）,白玉一杯酒，绿杨三月时。春风馀几日，两鬓各成丝。秉烛唯须饮，投竿也未迟。如逢渭川猎，犹可帝王师。
方干,送汶上王明府之任,何时到故乡，归去佩铜章。亲友移家尽，闾阎百战伤。背关馀草木，出塞足风霜。遗老应相贺，知君不下堂。
杜牧,商山富水驿（驿本名与阳谏议同姓名，因此改为富水驿）,益戆由来未觉贤，终须南去吊湘川。当时物议朱云小，后代声华白日悬。邪佞每思当面唾，清贫长欠一杯钱。驿名不合轻移改，留警朝天者惕然。
杜甫,绝句,江边踏青罢，回首见旌旗。风起春城暮，高楼鼓角悲。
施肩吾,山中得刘秀才京书,自笑家贫客到疏，满庭烟草不能锄。今朝谁料三千里，忽得刘京一纸书。
梁琼,昭君怨,自古无和亲，贻灾到妾身。朔风嘶去马，汉月出行轮。衣薄狼山雪，妆成虏塞春。回看父母国，生死毕胡尘。
贾岛,送宣皎上人游太白,剃发鬓无雪，去年三十三。山过春草寺，磬度落花潭。得句才邻约，论宗意在南。峰灵疑懒下，苍翠太虚参。
尚颜,送人归乡,多才与命违，末路忆柴扉。白发何人问，青山一剑归。晴烟独鸟没，野渡乱花飞。寂寞长亭外，依然空落晖。
朱放,相和歌辞·铜雀妓,恨唱歌声咽，愁翻舞袖迟。西陵日欲暮，是妾断肠时。
王维,早秋山中作,无才不敢累明时，思向东谿守故篱。岂厌尚平婚嫁早，却嫌陶令去官迟。草间蛩响临秋急，山里蝉声薄暮悲。寂寞柴门人不到，空林独与白云期。
张祜,相和歌辞·雁门太守行,城头月没霜如水，趚趚蹋沙人似鬼。灯前拭泪试香裘，长引一声残漏子。驼囊泻酒酒一杯，前头啑血心不回。寄语年少妻莫哀，鱼金虎竹天上来，雁门山边骨成灰。
耿湋,春日题苗发竹亭,春亭及策上，郎吏谢玄晖。闲咏疏篁近，高眠远岫微。偏宜留野客，暂得解朝衣。犹忆东溪里，雷云掩故扉。
汪遵,三闾庙,为嫌朝野尽陶陶，不觉官高怨亦高。憔悴莫酬渔父笑，浪交千载咏离骚。
唐彦谦,梅亭,东海穷诗客，西风古驿亭。发从残岁白，山入故乡青。世事徒三窟，儿曹且一经。丁宁速赊酒，煮栗试砂瓶。
李白,邯郸南亭观妓,歌鼓燕赵儿，魏姝弄鸣丝。粉色艳日彩，舞袖拂花枝。把酒顾美人，请歌邯郸词。清筝何缭绕，度曲绿云垂。平原君安在，科斗生古池。座客三千人，于今知有谁。我辈不作乐，但为后代悲。
张鷟,同前（崔五嫂）,此时经一去，谁知隔几年。双凫伤别绪，独鹤惨离弦。怨起移酲后，愁生落醉前。若使人心密，莫惜马蹄穿。
韦应物,送丘员外还山,长栖白云表，暂访高斋宿。还辞郡邑喧，归泛松江渌。结茅隐苍岭，伐薪响深谷。同是山中人，不知往来躅。灵芝非庭草，辽鹤委池鹜。终当署里门，一表高阳族。
李端,寄王密卿,酒乐今年少，僧期近日频。买山多为竹，卜宅不缘贫。志业归初地，文章寄此身。嵇康虽有病，犹得见情人。
王昌龄,送胡大,荆门不堪别，况乃潇湘秋。何处遥望君，江边明月楼。
李嘉祐,送严员外（一作刘长卿诗）,春风倚棹阖闾城，水国春寒阴复晴。细雨湿衣看不见，闲花落地听无声。日斜江上孤帆影，草绿湖南万里情。君去若逢相识问，青袍今已误儒生。
崔江,宜春郡城闻猿,怨抱霜枝向月啼，数声清绕郡城低。那堪日夜有云雨，便似巫山与建溪。
王维,送宇文太守赴宣城,寥落云外山，迢递舟中赏。铙吹发西江，秋空多清响。地迥古城芜，月明寒潮广。时赛敬亭神，复解罟师网。何处寄相思，南风吹五两。
杜牧,醉题,金镊洗霜鬓，银觥敌露桃。醉头扶不起，三丈日还高。
袁高,茶山诗,禹贡通远俗，所图在安人。后王失其本，职吏不敢陈。亦有奸佞者，因兹欲求伸。动生千金费，日使万姓贫。我来顾渚源，得与茶事亲。氓辍耕农耒，采采实苦辛。一夫旦当役，尽室皆同臻。扪葛上欹壁，蓬头入荒榛。终朝不盈掬，手足皆鳞皴。悲嗟遍空山，草木为不春。阴岭芽未吐，使者牒已频。心争造化功，走挺糜鹿均。选纳无昼夜，捣声昏继晨。众工何枯栌，俯视弥伤神。皇帝尚巡狩，东郊路多堙。周回绕天涯，所献愈艰勤。况减兵革困，重兹固疲民。未知供御馀，谁合分此珍。顾省忝邦守，又惭复因循。茫茫沧海间，丹愤何由申。
任翻,春晴,楚国多春雨，柴门喜晚晴。幽人临水坐，好鸟隔花鸣。野色临空阔，江流接海平。门前到溪路，今夜月分明。
杜甫,北风,北风破南极，朱凤日威垂。洞庭秋欲雪，鸿雁将安归。十年杀气盛，六合人烟稀。吾慕汉初老，时清犹茹芝。
李中,送朐山孙明府赴寿阳幕府辟命,堪羡元戎虚右席，便承纶綍起金台。菊丛憔悴陶潜去，莲幕光辉阮瑀来。好向尊罍陈妙画，定应书檄播雄才。预愁别后相思处，月入闲窗远梦回。
皎然,冬至日陪裴端公使君清水堂集,亚岁崇佳宴，华轩照渌波。渚芳迎气早，山翠向晴多。推往知时训，书祥辨政和。从公惜日短，留赏夜如何。
贾岛,宿悬泉驿,晓行沥水楼，暮到悬泉驿。林月值云遮，山灯照愁寂。
罗隐,秋晚,宰邑惭良术，为文愧壮图。纵饶长委命，争奈渐非夫。杯酒有时有，乱罹无处无。金庭在何域，回首一踟蹰。
NA,郊庙歌辞·梁郊祀乐章·庆隆,恭祀上帝，于国之阳。爵醴是荷，鸿基永昌。
卢象,赠程秘书,客自岐阳来，吐音若鸣凤。孤飞畏不偶，独立谁见用。忽从被褐中，召入承明宫。圣人借颜色，言事无不通。殷勤拯黎庶，感激论诸公。将相猜贾谊，图书归马融。顾余久寂寞，一岁麒麟阁。且共歌太平，勿嗟名宦薄。
郑谷,水轩,日日狎沙禽，偷安且放吟。读书老不入，爱酒病还深。歉后为羁客，兵馀问故林。杨花满床席，搔首度春阴。
陆龟蒙,寄远,鬓乱羞云卷，眉空羡月生。中原犹将将，何日重卿卿。
韩休,奉和御制平胡,南牧正纷纷，长河起塞氛。玉符征选士，金钺拜将军。叠鼓摇边吹，连旌暗朔云。祅星乘夜落，害气入朝分。始见幽烽警，俄看烈火焚。功成奏凯乐，战罢策归勋。盛德陈清庙，神谟属大君。叨荣逢偃羽，率舞咏时文。
武平一,游泾川琴溪,环潭澄晓色，叠嶂照秋影。幽致欣所逢，纷虑自兹屏。
吕岩,大云寺茶诗,玉蕊一枪称绝品，僧家造法极功夫。兔毛瓯浅香云白，虾眼汤翻细浪俱。断送睡魔离几席，增添清气入肌肤。幽丛自落溪岩外，不肯移根入上都。
杜甫,初冬,垂老戎衣窄，归休寒色深。渔舟上急水，猎火著高林。日有习池醉，愁来梁甫吟。干戈未偃息，出处遂何心。
贯休,偶作五首,谁信心火多，多能焚大国。谁信鬓上丝，茎茎出蚕腹。尝闻养蚕妇，未晓上桑树。下树畏蚕饥，儿啼亦不顾。一春膏血尽，岂止应王赋。如何酷吏酷，尽为搜将去。蚕蛾为蝶飞，伪叶空满枝。冤梭与恨机，一见一沾衣。机生机，巧生巧，心镬烘烘日煎炒。闯蜀眉嚬游海岛，扶桑椹熟金乌饱。金乌饱，飞复飞，四天下人眼眙眙。孰云我轻薄，石头如何唤作玉。孰云我是非，随邪逐恶又争得。古人终不事悠悠，一言道合死即休。岂不见大鹏点翼盖十洲，是何之物鸣啾啾。君子食即食，何必在珍华。小人食不食，纵食如泥沙。清歌且莫唱，妙舞亦休夸。尔非凤炙麒麟肉，焉能一挂于齿牙。去来去来归去来，红泉正洒芙蓉霞。君不见金陵风台月榭烟霞光，如今五里十里野火烧茫茫。君不见西施绿珠颜色可倾国，乐极悲来留不得。君不见汉王力尽得乾坤，如何秋雨洒庙门。铜台老树作精魅，金谷野狐多子孙。几许繁华几更改，唯有尧舜周召丘轲似长在。坐看楼阁成丘墟，莫话桑田变成海。吾有清凉雪山雪，天上人间常皎洁。茫茫欲火欲烧人，惆怅无因为君说。
李颀,送綦毋三寺中赋得纱灯,禅室吐香烬，轻纱笼翠烟。长绳挂青竹，百尺垂红莲。熠爚众星下，玲珑双塔前。含光待明发，此别岂徒然。
元结,补乐歌十首·云门,玄云溶溶兮，垂雨濛濛；类我圣泽兮，涵濡不穷。玄云漠漠兮，含映逾光；类我圣德兮，溥被无方。
杜牧,秋日,有计自安业，秋风罢远吟。买山惟种竹，对客更弹琴。烟起药厨晚，杵声松院深。闲眠得真性，惆怅旧时心。
无名氏,海阳泉,人谁无耽爱，各亦有所偏。于吾喜尚中，不厌千万泉。诚知湟水曲，远在南海壖。自从得海阳，便欲终老焉。怪石状五岳，旋回枕深渊。激繁似涌云，静同冰镜悬。吾欲以海阳，跨于河洛间。使彼云林客，来游皆忘还。
贯休,杞梁妻,秦之无道兮四海枯，筑长城兮遮北胡。筑人筑土一万里，杞梁贞妇啼呜呜。上无父兮中无夫，下无子兮孤复孤。一号城崩塞色苦，再号杞梁骨出土。疲魂饥魄相逐归，陌上少年莫相非。
李绅,新楼诗二十首·南庭竹,东南旧美凌霜操，五月凝阴入坐寒。烟惹翠梢含玉露，粉开春箨耸琅玕。莫令戏马童儿见，试引为龙道士看。知尔结根香实在，凤凰终拟下云端。
乔知之,羸骏篇,喷玉长鸣西北来，自言当代是龙媒。万里铁关行入贡，九重金阙为君开，蹀躞朝驰过上苑，zazb暝走发章台。玉勒金鞍荷装饰，路傍观者无穷极。小山桂树比权奇，上林桃花况颜色。忽闻天将出龙沙，汉主持将驾鼓车。去去山川劳日夜，遥遥关塞断烟霞。山川关塞十年征，汗血流离赴月营。肌肤销远道，膂力尽长城。长城日夕苦风霜，中有连年百战场。摇珂啮勒金羁尽，争锋足顿铁菱伤。垂耳罢轻赍，弃置在寒谿。大宛蒲海北，滇壑隽崖西。沙平留缓步，路远闇频嘶。从来力尽君须弃，何必寻途我已迷。岁岁年年奔远道，朝朝暮暮催疲老。扣冰晨饮黄河源，拂雪夜食天山草。楚水澶溪征战事，吴塞乌江辛苦地。持来报主不辞劳，宿昔立功非重利。丹心素节本无求，长鸣向君君不留。只应澶漫归田里，万里低昂任生死。君王倘若不见遗，白骨黄金犹可市。
苏颋,故高安大长公主挽词,彤管承师训，青圭备礼容。孟孙家代宠，元女国朝封。柔轨题贞顺，闲规赋肃雍。宁知落照尽，霜吹入悲松。
皎然,陪颜使君饯宣谕萧常侍,江涛凋瘵后，远使发天都。昏垫宸心及，哀矜诏命敷。恤民驱急传，访旧枉征舻。外镇藩条最，中朝顾问殊。文皆正风俗，名共溢寰区。已事方怀阙，归期早戒涂。繁笳咽水阁，高盖拥云衢。暮色生千嶂，秋声入五湖。离歌犹宛转，归驭已踟躇。今夕庾公意，西楼月亦孤。
柳中庸,征怨,岁岁金河复玉关，朝朝马策与刀环。三春白雪归青冢，万里黄河绕黑山。
钱起,题樊川杜相公别业,数亩园林好，人知贤相家。结茅书阁俭，带水槿篱斜。古树生春藓，新荷卷落花。圣恩加玉铉，安得卧青霞。
高適,宋中别周、梁、李三子,曾是不得意，适来兼别离。如何一尊酒，翻作满堂悲。周子负高价，梁生多逸词。周旋梁宋间，感激建安时。白雪正如此，青云无自疑。李侯怀英雄，肮脏乃天资。方寸且无间，衣冠当在斯。俱为千里游，忽念两乡辞。且见壮心在，莫嗟携手迟。凉风吹北原，落日满西陂。露下草初白，天长云屡滋。我心不可问，君去定何之。京洛多知己，谁能忆左思。
徐铉,又和八日,微云疏雨淡新秋，晓梦依稀十二楼。故作别离应有以，拟延更漏共无由。那教人世长多恨，未必天仙不解愁。博望苑中残酒醒，香风佳气独迟留。
皎然,送颜处士还长沙觐省,西候风信起，三湘孤客心。天寒汉水广，乡远楚云深。服彩将侍膳，撷芳思满襟。归人忘艰阻，别恨独何任。
刘长卿,奉送从兄罢官之淮南,何事浮溟渤，元戎弃莫邪。渔竿吾道在，鸥鸟世情赊。玄发他乡换，沧洲此路遐。溯沿随桂楫，醒醉任松华。离别谁堪道，艰危更可嗟。兵锋摇海内，王命隔天涯。钟漏移长乐，衣冠接永嘉。还当拂氛祲，那复卧云霞。溪路漫冈转，夕阳归鸟斜。万艘江县郭，一树海人家。挥袂看朱绂，扬帆指白沙。春风独回首，愁思极如麻。
韩愈,题张十一旅舍三咏·榴花,五月榴花照眼明，枝间时见子初成。可怜此地无车马，颠倒青苔落绛英。
许浑,洛阳道中,洛阳多旧迹，一日几堪愁。风起林花晚，月明陵树秋。兴亡不可问，自古水东流。
刘商,胡笳十八拍·第十三拍,童稚牵衣双在侧，将来不可留又忆。还乡惜别两难分，宁弃胡儿归旧国。山川万里复边戍，背面无由得消息。泪痕满面对残阳，终日依依向南北。
杜甫,遣怀,愁眼看霜露，寒城菊自花。天风随断柳，客泪堕清笳。水净楼阴直，山昏塞日斜。夜来归鸟尽，啼杀后栖鸦。
杜易简,嘲格辅元,有耻宿龙门，精彩先瞰浑。眼瘦呈近店，睡响彻遥林。埒囊将旧识，制被异新婚。谁言骢马使，翻作蛰熊蹲。
白居易,题裴晋公女几山刻石诗后,何处画功业，何处题诗篇。麒麟高阁上，女几小山前。尔后多少时，四朝二十年。贼骨化为土，贼垒犁为田。一从贼垒平，陈蔡民晏然。骡军成牛户，鬼火变人烟。生子已嫁娶，种桑亦丝绵。皆云公之德，欲报无由缘。公今在何处，守都镇三川。旧宅留永乐，新居开集贤。公今在何官，被衮珥貂蝉。战袍破犹在，髀肉生欲圆。襟怀转萧洒，气力弥精坚。登山不拄杖，上马能掉鞭。利泽浸入池，福降升自天。昔号天下将，今称地上仙。勿追赤松游，勿拍洪崖肩。商山有遗老，可以奉周旋。
孟浩然,宿永嘉江，寄山阴崔少府国辅,我行穷水国，君使入京华。相去日千里，孤帆天一涯。卧闻海潮至，起视江月斜。借问同舟客，何时到永嘉。
王建,田侍郎归镇（一作上魏博田侍中八首）,去处长将决胜筹，回回身在阵前头。贼城破后先锋入，看著红妆不敢收。熨帖朝衣抛战袍，夔龙班里侍中高。对时先奏牙间将，次第天恩与节旄。踏著家乡马脚轻，暮山秋色眼前明。老人上酒齐头拜，得侍中来尽再生。功成谁不拥藩方，富贵还须是本乡。万里双旌汾水上，玉鞭遥指白云庄。鼓吹幡旗道两边，行男走女喜骈阗。旧交省得当时别，指点如今却少年。广场破阵乐初休，彩纛高于百尺楼。老将气雄争起舞，管弦回作大缠头。笳声万里动燕山，草白天清塞马闲。触处不如别处乐，可怜秋月照江关。将士请衣忘却贫，绿窗红烛酒楼新。家家尽踏还乡曲，明月街中不绝人。
张琰,春词二首,垂柳鸣黄鹂，关关若求友。春情不可耐，愁杀闺中妇。日暮登高楼，谁怜小垂手。昨日桃花飞，今朝梨花吐。春色能几时，那堪此愁绪。荡子游不归，春来泪如雨。
孟浩然,张郎中梅园中,绮席铺兰杜，珠盘折芰荷。故园留不住，应是恋弦歌。
苏颋,昆明池晏坐答王兵部珣三韵见示,画舸疾如飞，遥遥泛夕晖。石鲸吹浪隐，玉女步尘归。独有衔恩处，明珠在钓矶。
周仲美,书壁,爱妾不爱子，为问此何理。弃官更弃妻，人情宁可已。永诀泗之滨，遗言空在耳。三载无朝昏，孤帏泪如洗。妇人义从夫，一节誓生死。江乡感残春，肠断晚烟起。西望太华峰，不知几千里。
许浑,天街晓望,明星低未央，莲阙迥苍苍。叠鼓催残月，疏钟迎早霜。关防浮瑞气，宫馆耀神光。再拜为君寿，南山高且长。
方干,题玉笥山强处士,酒里藏身岩里居，删繁自是一家书。世人呼尔为渔叟，尔学钓璜非钓鱼。
皎然,兵马曹季良宅夜集,清景不可失，寻君趣有馀。身高避事后，道长问心初。出处名则异，游从迹何疏。吟看刻尽烛，笑卷读残书。露彩生笔砚，风音入庭除。平明仙侣散，觳觫动回车。
张蠙,华阳道者,华阳洞里持真经，心嫌来客风尘腥。惟餐白石过白日，拟骑青竹上青冥，翔螭岂作汉武驾，神娥徒降燕昭庭。长生不必论贵贱，却是幽人骨主灵。
贯休,少监三首,器琢仙珪美有馀，席珍国宝比难如。衔花乳燕看调瑟，衣锦佳人侍读书。荀氏门风龙变化，谢家庭树玉扶疏。即期寰海隆平日，归佐吾皇侍玉除。益友相随益自强，趋庭问礼日昭彰。袍新宫锦千人目，马骏桃花一巷香。偏爱曾颜终必及，或如韩白亦无妨。八龙三虎森如也，万古千秋瑞圣唐。具体而微太少年，凤毛五色带非烟。倚天长剑看无敌，绕树号猿已应弦。接士开襟清圣熟，分题得句落花前。即应出将传家法，圣泽恩波浩浩然。
李白,金陵听韩侍御吹笛,韩公吹玉笛，倜傥流英音。风吹绕钟山，万壑皆龙吟。王子停凤管，师襄掩瑶琴。馀韵度江去，天涯安可寻。
白居易,咏所乐,兽乐在山谷，鱼乐在陂池。虫乐在深草，鸟乐在高枝。所乐虽不同，同归适其宜。不以彼易此，况论是与非。而我何所乐，所乐在分司。分司有何乐，乐哉人不知。官优有禄料，职散无羁縻。懒与道相近，钝将闲自随。昨朝拜表回，今晚行香归。归来北窗下，解巾脱尘衣。冷泉灌我顶，暖水濯四肢。体中幸无疾，卧任清风吹。心中又无事，坐任白日移。或开书一篇，或引酒一卮。但得如今日，终身无厌时。
虞世南,应诏嘲司花女,学画鸦黄半未成，垂肩亸袖太憨生。缘憨却得君王惜，长把花枝傍辇行。
灵一,溪行即事,近夜山更碧，入林溪转清。不知伏牛事，潭洞何从横。野岸烟初合，平湖月未生。孤舟屡失道，但听秋泉声。
司空曙,龙池寺望月寄韦使君阎别驾,清光此夜中，万古望应同。当野山沈雾，低城树有风。花宫纷共邃，水府皓相空。遥想高楼上，唯君对庾公。
卢殷,雨霁登北岸寄友人,稻黄扑扑黍油油，野树连山涧自流。忆得年时冯翊部，谢郎相引上楼头。
方干,石门瀑布,奔倾漱石亦喷苔，此是便随元化来。长片挂岩轻似练，远声离洞咽于雷。气含松桂千枝润，势画云霞一道开。直是银河分派落，兼闻碎滴溅天台。
李咸用,送赵舒处士归庐山,归岫香炉碧，行吟步益迟。诸侯师不得，樵客偶相随。思旧江云断，谈玄岳月移。只应张野辈，异代作心知。
虚中,石城金谷,晋祚一倾摧，骄奢去不回。只应荆棘地，犹作绮罗灰。狐兔闲生长，樵苏静往来。踟蹰意无尽，寒日又西颓。
李隆基,幸蜀西至剑门,剑阁横云峻，銮舆出狩回。翠屏千仞合，丹嶂五丁开。灌木萦旗转，仙云拂马来。乘时方在德，嗟尔勒铭才。
无可,题崔驸马林亭,宫花野药半相和，藤蔓参差惜不科。纤草连门留径细，高楼出树见山多。洞中避暑青苔满，池上吟诗白鸟过。更买太湖千片石，叠成云顶绿嵾峨。
独孤及,江上代书寄裴使君,何地离念剧，江皋风雪时。艰难伤远道，老大怯前期。畴昔行藏计，只将力命推。能令书信数，犹足缓相思。
司空图,石楠,客处偷闲未是闲，石楠虽好懒频攀。如何风叶西归路，吹断寒云见故山。
常建,吴故宫,越女歌长君且听，芙蓉香满水边城。岂知一日终非主，犹自如今有怨声。
于武陵,客中,楚人歌竹枝，游子泪沾衣。异国久为客，寒宵频梦归。一封书未返，千树叶皆飞。南过洞庭水，更应消息稀。
万楚,题情人药栏,敛眉语芳草，何许太无情。正见离人别，春心相向生。
胡传美,武康碧落观,仙宫碧落太微书，遗迹依然掩故居。幢节不归天杳邈，烟霞空锁日幽虚。不逢金简扳云洞，可惜瑶台叠藓除。欲脱儒衣陪羽客，伤心齿发已凋疏。
李频,送友人往振武,风沙遥见说，道路替君愁。碛夜星垂地，云明火上楼。征鸿辞塞雪，战马识边秋。不共将军语，何因有去留。
李端,九日赠司空文明,我有惆怅词，待君醉时说。长来逢九日，难与菊花别。摘却正开花，暂言花未发。
厉玄,从军行,边草旱不春，剑光增野尘。战场收骥尾，清瀚怯龙鳞。帆色起归越，松声厌避秦。几时逢范蠡，处处是通津。
乔知之,哭故人,生死久离居，凄凉历旧庐。叹兹三径断，不践十年馀。古木巢禽合，荒庭爱客疏。匣留弹罢剑，床积读残书。玉没终无像，兰言强问虚。平生不得意，泉路复何如。
卢纶,同路郎中韩侍御春日题野寺,寺前山远古陂宽，寺里人稀春草寒。何事最堪悲色相，折花将与老僧看。
李赞华,立木海上刻诗,小山压大山，大山全无力。羞见故乡人，从此投外国。
白居易,诏授同州刺史，病不赴任，因咏所怀,同州慵不去，此意复谁知。诚爱俸钱厚，其如身力衰。可怜病判案，何似醉吟诗。劳逸悬相远，行藏决不疑。徒烦人劝谏，只合自寻思。白发来无限，青山去有期。野心惟怕闹，家口莫愁饥。卖却新昌宅，聊充送老资。
李白,送杨山人归天台,客有思天台，东行路超忽。涛落浙江秋，沙明浦阳月。今游方厌楚，昨梦先归越。且尽秉烛欢，无辞凌晨发。我家小阮贤，剖竹赤城边。诗人多见重，官烛未曾然。兴引登山屐，情催泛海船。石桥如可度，携手弄云烟。
张籍,赠箕山僧,久住空林下，长斋耳目清。蒲团借客坐，石磹甃人行。似鹤难知性，因山强号名。时闻衣袖里，暗掐念珠声。
厍狄履温,夏晚初霁南省寓直用馀字（时兼尚书郎节度判官）,薄宦因时泰，凉宵寓直初。沉沉仙阁闭，的的暗更徐。霁色连空上，炎氛入夜除。星回南斗落，月度北窗虚。待漏残灯照，含芳袭气馀。寐来冠不解，奏罢草仍书。幕府惭良策，明曹愧散樗。命轻徒有报，义重更难疏。燕厦欣成托，鹓行滥所如。晨趋当及早，复此戒朝车。
白居易,感化寺见元九、刘三十二题名处,微之谪去千馀里，太白无来十一年。今日见名如见面，尘埃壁上破窗前。
陆龟蒙,看压新醅寄怀袭美,晓压糟床渐有声，旋如荒涧野泉清。身前古态熏应出，世上愁痕滴合平。饮啄断年同鹤俭，风波终日看人争。尊中若使常能渌，两绶通侯总强名。
韦庄,伤灼灼（灼灼，蜀之丽人也）,尝闻灼灼丽于花，云髻盘时未破瓜。桃脸曼长横绿水，玉肌香腻透红纱。多情不住神仙界，薄命曾嫌富贵家。流落锦江无处问，断魂飞作碧天霞。
许浑,经故丁补阙郊居,死酬知己道终全，波暖孤冰且自坚。鵩上承尘才一日，鹤归华表已千年。风吹药蔓迷樵径，雨暗芦花失钓船。四尺孤坟何处是，阖闾城外草连天。
皮日休,酒中十咏·酒星,谁遣酒旗耀，天文列其位。彩微尝似酣，芒弱偏如醉。唯忧犯帝座，只恐骑天驷。若遇卷舌星，谗君应堕地。
李端,宿山寺思归,僧房秋雨歇，愁卧夜更深。欹枕闻鸿雁，回灯见竹林。归萤入草尽，落月映窗沉。拭泪无人觉，长谣向壁阴。
王维,青龙寺昙璧上人兄院集,高处敞招提，虚空讵有倪。坐看南陌骑，下听秦城鸡。眇眇孤烟起，芊芊远树齐。青山万井外，落日五陵西。眼界今无染，心空安可迷。
罗隐,江亭别裴饶,行杯且待怨歌终，多病怜君事事同。衰鬓别来光景里，故乡归去乱罹中。乾坤垫裂三分在，井邑摧残一半空。日晚长亭问西使，不堪车马尚萍蓬。
杜甫,自瀼西荆扉且移居东屯茅屋四首,白盐危峤北，赤甲古城东。平地一川稳，高山四面同。烟霜凄野日，粳稻熟天风。人事伤蓬转，吾将守桂丛。东屯复瀼西，一种住青溪。来往皆茅屋，淹留为稻畦。市喧宜近利，林僻此无蹊。若访衰翁语，须令剩客迷。道北冯都使，高斋见一川。子能渠细石，吾亦沼清泉。枕带还相似，柴荆即有焉。斫畬应费日，解缆不知年。牢落西江外，参差北户间。久游巴子国，卧病楚人山。幽独移佳境，清深隔远关。寒空见鸳鹭，回首忆朝班。
李德裕,访韦楚老不遇,昔日征黄绮，余惭在凤池。今来招隐士，恨不见琼枝。
王喦,山中有所思,零零夜雨渍愁根，触物伤离好断魂。莫怪杜鹃飞去尽，紫微花里有啼猿。
齐己,谢人寄新诗集,所闻新事即戈矛，欲去终疑是暗投。远客寄言还有在，此门将谓总无休。千篇著述诚难得，一字知音不易求。时入思量向何处，月圆孤凭水边楼。
方干,听段处士弹琴,几年调弄七条丝，元化分功十指知。泉迸幽音离石底，松含细韵在霜枝。窗中顾兔初圆夜，竹上寒蝉尽散时。唯有此时心更静，声声可作后人师。
李商隐,江上,万里风来地，清江北望楼。云通梁苑路，月带楚城秋。刺字从漫灭，归途尚阻修。前程更烟水，吾道岂淹留。
许浑,贺少师相公致政,六十悬车自古稀，我公年少独忘机。门临二室留侯隐，棹倚三川越相归。不拟优游同陆贾，已回清白遗胡威。龙城凤沼棠阴在，只恐归鸿更北飞。
李清,咏石季伦,金谷繁华石季伦，只能谋富不谋身。当时纵与绿珠去，犹有无穷歌舞人。
孙光宪,菩萨蛮,月华如水笼香砌，金镮碎撼门初闭。寒影堕高檐，钩垂一面帘。碧烟轻袅袅，红战灯花笑。即此是高唐，掩屏秋梦长。花冠频鼓墙头翼，东方澹白连窗色。门外早莺声，背楼残月明。薄寒笼醉态，依旧铅华在。握手送人归，半拖金缕衣。小庭花落无人扫，疏香满地东风老。春晚信沉沉，天涯何处寻。晓堂屏六扇，眉共湘山远。争奈别离心，近来尤不禁。青岩碧洞经朝雨，隔花相唤南溪去。一只木兰船，波平远浸天。扣船惊翡翠，嫩玉抬香臂。红日欲沈西，烟中遥解觿。木绵花映丛祠小，越禽声里春光晓。铜鼓与蛮歌，南人祈赛多。客帆风正急，茜袖偎樯立。极浦几回头，烟波无限愁。
张九龄,和苏侍郎小园夕霁寄诸弟,清风阊阖至，轩盖承明归。云月爱秋景，林堂开夜扉。何言兼济日，尚与宴私违。兴逐蒹葭变，文因棠棣飞。人伦用忠孝，帝德已光辉。赠弟今为贵，方知陆氏微。
厉玄,送黄晔明府岳州湘阴赴任,恩沾谴雪几人同，归宰湘阴六月中。商岭马嘶残暑雨，席帆高挂早秋风。贡名频向书闱失，飞檄曾传朔漠空。西省尚嗟君宦远，水鸡啼处莫听鸿。
刘禹锡,和郓州令狐相公春晚对花,朱门退公后，高兴对花枝。望阙无穷思，看书欲尽时。含芳朝竞发，凝艳晚相宜。人意殷勤惜，狂风岂得知。
刘皂,旅次朔方（一作贾岛诗）,客舍并州数十霜，归心日夜忆咸阳。无端又渡桑干水，却望并州似故乡。
马戴,送吕郎中牧东海郡,假道经淮泗，樯乌集隼旟。芜城沙菼接，波岛石林疏。海鹤空庭下，夷人远岸居。山乡足遗老，伫听荐贤书。
柳宗元,桂州北望秦驿，手开竹径至钓矶，留待徐容州,幽径为谁开，美人城北来。王程倘馀暇，一上子陵台。
张立,初唐明宗徙蜀豪杰入洛赋,朝廷不用忧巴蜀，称霸何曾是蜀人。
郭子仪,享太庙乐章·广运舞,於赫皇祖，昭明有融。惟文之德，惟武之功。河海静谧，车书混同。虔恭孝飨，穆穆玄风。
魏徵,享太庙乐章·长发舞,濬哲惟唐，长发其祥。帝命斯祐，王业克昌。配天载德，就日重光。本枝百代，申锡无疆。
罗邺,长安春夕旅怀,几年栖旅寄西秦，不识花枝醉过春。短艇闲思五湖浪，羸蹄愁傍九衢尘。关河风雨迷归梦，钟鼓朝昏老此身。忽向太平时节过，一竿持去老遗民。
白居易,府西池北新葺水斋，即事招宾，偶题十六韵,缭绕府西面，潺湲池北头。凿开明月峡，决破白蘋洲。清浅漪澜急，夤缘浦屿幽。直冲行径断，平入卧斋流。石叠青棱玉，波翻白片鸥。喷时千点雨，澄处一泓油。绝境应难别，同心岂易求。少逢人爱玩，多是我淹留。夹岸铺长簟，当轩泊小舟。枕前看鹤浴，床下见鱼游。洞户斜开扇，疏帘半上钩。紫浮萍泛泛，碧亚竹修修。读罢书仍展，棋终局未收。午茶能散睡，卯酒善销愁。檐雨晚初霁，窗风凉欲休。谁能伴老尹，时复一闲游。
齐己,寄怀东林寺匡白监寺,南岳别来无约后，东林归住有前缘。闲搜好句题红叶，静敛霜眉对白莲。雁塔影分疏桧月，虎溪声合几峰泉。修心若似伊耶舍，传记须添十九贤。
贯休,怀武夷山禅师,万叠仙山里，无缘见有缘。红心蕉绕屋，白额虎同禅。古木苔封菌，深崖乳杂泉。终期还此去，世事只如然。
罗邺,送张逸人,自说归山人事赊，素琴丹灶是生涯。床头残药鼠偷尽，溪上破门风摆斜。石井晴垂青葛叶，竹篱荒映白茅花。遥知此去应稀出，独卧晴窗梦晓霞。
沈佺期,早发平昌（一作昌平）岛,解缆春风后，鸣榔晓涨前。阳乌出海树，云雁下江烟。积气冲长岛，浮光溢大川。不能怀魏阙，心赏独泠然。
李商隐,独居有怀,麝重愁风逼，罗疏畏月侵。怨魂迷恐断，娇喘细疑沈。数急芙蓉带，频抽翡翠簪。柔情终不远，遥妒已先深。浦冷鸳鸯去，园空蛱蝶寻。蜡花长递泪，筝柱镇移心。觅使嵩云暮，回头灞岸阴。只闻凉叶院，露井近寒砧。
张九龄,候使登石头驿楼作,山槛凭南望，川途眇北流。远林天翠合，前浦日华浮。万井缘津渚，千艘咽渡头。渔商多末事，耕稼少良畴。自守陈蕃榻，尝登王粲楼。徒然骋目处，岂是获心游。向迹虽愚谷，求名异盗丘。息阴芳木所，空复越乡忧。
白居易,贺雨,皇帝嗣宝历，元和三年冬。自冬及春暮，不雨旱爞爞。上心念下民，惧岁成灾凶。遂下罪己诏，殷勤告万邦。帝曰予一人，继天承祖宗。忧勤不遑宁，夙夜心忡忡。元年诛刘辟，一举靖巴邛。二年戮李锜，不战安江东。顾惟眇眇德，遽有巍巍功。或者天降沴，无乃儆予躬。上思答天戒，下思致时邕。莫如率其身，慈和与俭恭。乃命罢进献，乃命赈饥穷。宥死降五刑，责己宽三农。宫女出宣徽，厩马减飞龙。庶政靡不举，皆出自宸衷。奔腾道路人，伛偻田野翁。欢呼相告报，感泣涕沾胸。顺人人心悦，先天天意从。诏下才七日，和气生冲融。凝为油油云，散作习习风。昼夜三日雨，凄凄复濛濛。万心春熙熙，百谷青芃芃。人变愁为喜，岁易俭为丰。乃知王者心，忧乐与众同。皇天与后土，所感无不通。冠珮何锵锵，将相及王公。蹈舞呼万岁，列贺明庭中。小臣诚愚陋，职忝金銮宫。稽首再三拜，一言献天聪。君以明为圣，臣以直为忠。敢贺有其始，亦愿有其终。
齐己,静坐,日日只腾腾，心机何以兴。诗魔苦不利，禅寂颇相应。砚满尘埃点，衣多坐卧棱。如斯自消息，合是个闲僧。
乔知之,下山逢故夫,妾身本薄命，轻弃城南隅。庭前厌芍药，山上采蘼芜。春风罥纨袖，零露湿罗襦。羞将憔悴日，提笼逢故夫。
王维,答裴迪辋口遇雨忆终南山之作,淼淼寒流广，苍苍秋雨晦。君问终南山，心知白云外。
蔡希寂,同家兄题渭南王公别业,好闲知在家，退迹何必深。不出人境外，萧条江海心。轩车自来往，空名对清阴。川涘将钓玉，乡亭期散金。素晖射流濑，翠色绵森林。曾为诗书癖，宁惟耕稼任。吾兄许微尚，枉道来相寻。朝庆老莱服，夕闲安道琴。文章遥颂美，寤寐增所钦。既郁苍生望，明时岂陆沉。
姚鹄,将归蜀留献恩地仆射二首,自持衡镜采幽沈，此事常闻旷古今。危叶只将终委地，焦桐谁料却为琴。蒿莱讵报生成德，犬马空怀感恋心。明日还家盈眼血，定应回首即沾襟。江上长思狎钓翁，此心难与昨心同。自承丘壑新恩重，已分烟霞旧隐空。龙变偶因资巨浪，鸟飞谁肯借高风。应怜死节无门效，永叹潜怀似转蓬。
吕岩,渔父词一十八首·灿烂,四象分明八卦周，乾坤男女论绸缪。交会处，更娇羞，转觉情深玉体柔。
喻凫,寄刘录事,城西青岛寺，累夏漱寒泉。今在提纲所，应难扫石眠。风沙榆塞迥，波浪橘洲偏。重整潇湘棹，心期更几年。
NA,杂曲歌辞·簇拍陆州,西去轮台万里馀，故乡音耗日应疏。陇山鹦鹉能言语，为报闺人数寄书。
胡曾,咏史诗·箕山,寂寂箕山春复秋，更无人到此溪头。弃瓢岩畔中宵月，千古空闻属许由。
元稹,阆州开元寺壁题乐天诗,忆君无计写君诗，写尽千行说向谁。题在阆州东寺壁，几时知是见君时。
贾岛,送耿处士,一瓶离别酒，未尽即言行。万水千山路，孤舟几月程。川原秋色静，芦苇晚风鸣。迢递不归客，人传虚隐名。
韦庄,送崔郎中往使西川行在,拜书辞玉帐，万里剑关长。新马杏花色，绿袍春草香。一身朝玉陛，几日过铜梁。莫恋炉边醉，仙宫待侍郎。
沈佺期,从崇山向越常,朝发崇山下，暮坐越常阴。西从杉谷度，北上竹溪深。竹溪道明水，杉谷古崇岑。差池将不合，缭绕复相寻。桂叶藏金屿，藤花闭石林。天窗虚的的，云窦下沉沉。造化功偏厚，真仙迹每临。岂徒探怪异，聊欲缓归心。
欧阳詹,山中老僧,笑向来人话古时，绳床竹杖自扶持。秋深头冷不能剃，白黑苍然发到眉。
王维,晓行巴峡,际晓投巴峡，馀春忆帝京。晴江一女浣，朝日众鸡鸣。水国舟中市，山桥树杪行。登高万井出，眺迥二流明。人作殊方语，莺为故国声。赖多山水趣，稍解别离情。
黄滔,游山,洞门穿瀑布，尘世岂能通。曾有游山客，来逢采药翁。异花寻复失，幽径蹑还穷。拟作经宵计，风雷立满空。
刘长卿,更被奏留淮南，送从弟罢使江东,又作淮南客，还悲木叶声。寒潮落瓜步，秋色上芜城。王事何时尽，沧洲羡尔行。青山将绿水，惆怅不胜情。
柳宗元,新植海石榴,弱植不盈尺，远意驻蓬瀛。月寒空阶曙，幽梦彩云生。粪壤擢珠树，莓苔插琼英。芳根閟颜色，徂岁为谁荣。
刘长卿,上湖田馆南楼忆朱宴,漂泊日复日，洞庭今更秋。白云如有意，万里望孤舟。何事爱成别，空令登此楼。天光映波动，月影随江流。鹤唳静寒渚，猿啼深夜洲。归期诚已促，清景仍相留。顷者慕独往，尔来悲远游。风波自此去，桂水空离忧。
储光羲,安宜园林献高使君,直道已三出，幸从江上回。新居茅茨迥，起见秋云开。十里次舟楫，二桥交往来。楚言满邻里，雁叫喧池台。鱼鳖乐仁政，浮沉亦至哉。小山宜大隐，要自望蓬莱。
张汇,游栖霞寺,跻险入幽林，翠微含竹殿。泉声无休歇，山色时隐见。潮来杂风雨，梅落成霜霰。一从方外游，顿觉尘心变。
白居易,三谣·素屏谣,素屏素屏，胡为乎不文不饰，不丹不青？当世岂无李阳冰之篆字，张旭之笔迹？边鸾之花鸟，张璪之松石？吾不令加一点一画于其上，欲尔保真而全白。吾于香炉峰下置草堂，二屏倚在东西墙。夜如明月入我室，晓如白云围我床。我心久养浩然气，亦欲与尔表里相辉光。尔不见当今甲第与王宫，织成步障银屏风。缀珠陷钿贴云母，五金七宝相玲珑。贵豪待此方悦目，晏然寝卧乎其中。素屏素屏，物各有所宜，用各有所施。尔今木为骨兮纸为面，舍吾草堂欲何之？
李中,春日途中作,干禄趋名者，迢迢别故林。春风短亭路，芳草异乡心。雨过江山出，莺啼村落深。未知将雅道，何处谢知音。
顾况,山僧兰若,绝顶茅庵老此生，寒云孤木伴经行。世人那得知幽径，遥向青峰礼磬声。
张籍,和韦开州盛山十二首·盘石磴,垒石盘空远，层层势不危。不知行几匝，得到上头时。
方干,题桐庐谢逸人江居,少小高眠无一事，五侯勋盛欲如何。湖边倚杖寒吟苦，石上横琴夜醉多。鸟自树梢随果落，人从窗外卸帆过。由来朝市为真隐，可要栖身向薜萝。
元稹,惧醉（答卢子蒙）,闻道秋来怯夜寒，不辞泥水为杯盘。殷勤惧醉有深意，愁到醒时灯火阑。
NA,郊庙歌辞·享太庙乐章·大政舞,於赫元命，权舆帝文。天齐八柱，地半三分。宗庙观德，笙镛乐勋。封唐之兆，成天下君。
白居易,临池闲卧,小竹围庭匝，平池与砌连。闲多临水坐，老爱向阳眠。营役抛身外，幽奇送枕前。谁家卧床脚，解系钓鱼船。
李隆基,经邹鲁祭孔子而叹之,夫子何为者，栖栖一代中。地犹鄹氏邑，宅即鲁王宫。叹凤嗟身否，伤麟怨道穷。今看两楹奠，当与梦时同。
赵嘏,齐安早秋,流年堪惜又堪惊，砧杵风来满郡城。高鸟过时秋色动，征帆落处暮云平。思家正叹江南景，听角仍含塞北情。此日沾襟念岐路，不知何处是前程。
唐彦谦,菊,雪菊金英两断肠，蝶翎蜂鼻带清香。寒村宿雾临幽径，废苑斜晖傍短墙。近取松筠为伴侣，远将桃李作参商。年来病肺疏杯酒，每忆龙山似故乡。
刘沧,长安逢友人,上国相逢尘满襟，倾杯一话昔年心。荒台共望秋山立，古寺多同雪夜吟。风度重城宫漏尽，月明高柳禁烟深。终期白日青云路，休感鬓毛霜雪侵。
刘方平,拟娼楼节怨,上苑离离莺度，昆明幂幂蒲生。时光春华可惜，何须对镜含情。
贯休,陈情献蜀皇帝,河北江东处处灾，唯闻全蜀勿尘埃。一瓶一钵垂垂老，千水千山得得来，奈菀幽栖多胜景，巴歈陈贡愧非才。自惭林薮龙钟者，亦得亲登郭隗台。
许浑,苦雨,江昏山半晴，南阻绝人行。葭菼连云色，杉松共雨声。早秋仍燕舞，深夜更鼍鸣。为报迷津客，讹言未可轻。
李端,江上喜逢司空文明,秦人江上见，握手泪沾巾。落日见秋草，暮年逢故人。非夫长作客，多病浅谋身。台阁旧亲友，谁曾见苦辛。
许棠,长安寓居,贫寄帝城居，交朋日自疏。愁迎离碛雁，梦逐出关书。经雨蝉声尽，兼风杵韵馀。谁知江徼塞，所忆在樵渔。
韩愈,春雪,新年都未有芳华，二月初惊见草芽。白雪却嫌春色晚，故穿庭树作飞花。
牟融,游淮云寺,白云深锁沃州山，冠盖登临众仰攀。松径风清闻鹤唳，昙花香暝见僧还。玄机隐隐应难觉，尘事悠悠了不关。兴尽凡缘因未晚，裴回依旧到人间。
李涉,题苏仙宅枯松,几年苍翠在仙家，一旦枝枯类海槎。不如酸涩棠梨树，却占高城独放花。
苏颋,杂曲歌辞·桃花行,桃花灼灼有光辉，无数成蹊点更飞。为见芳林含笑待，遂同温树不言归。
灵澈,元日观郭将军早朝,欲曙九衢人更多，千条香烛照星河。今朝始见金吾贵，车马纵横避玉珂。
韩愈,梁国惠康公主挽歌二首,定谥芳声远，移封大国新。巽宫尊长女，台室属良人。河汉重泉夜，梧桐半树春。龙輀非厌翟，还辗禁城尘。秦地吹箫女，湘波鼓瑟妃。佩兰初应梦，奔月竟沦辉。夫族迎魂去，宫官会葬归。从今沁园草，无复更芳菲。
元稹,和李校书新题乐府十二首·立部伎,胡部新声锦筵坐，中庭汉振高音播。太宗庙乐传子孙，取类群凶阵初破。戢戢攒枪霜雪耀，腾腾击鼓云雷磨。初疑遇敌身启行，终象由文士宪左。昔日高宗常立听，曲终然后临玉座。如今节将一掉头，电卷风收尽摧挫。宋晋郑女歌声发，满堂会客齐喧呵。珊珊珮玉动腰身，一一贯珠随咳唾。顷向圜丘见郊祀，亦曾正旦亲朝贺。太常雅乐备宫悬，九奏未终百寮惰。惉滞难令季札辨，迟回但恐文侯卧。工师尽取聋昧人，岂是先王作之过。宋沇尝传天宝季，法曲胡音忽相和。明年十月燕寇来，九庙千门虏尘涴。我闻此语叹复泣，古来邪正将谁奈。奸声入耳佞入心，侏儒饱饭夷齐饿。
王维,奉和圣制从蓬莱向兴庆阁道中留春雨中春望之作应制,渭水自萦秦塞曲，黄山旧绕汉宫斜。銮舆迥出千门柳，阁道回看上苑花。云里帝城双凤阙，雨中春树万人家。为乘阳气行时令，不是宸游玩物华。
李郢,酬刘谷除夜见寄,坐恐三更至，流年此夜分。客心无限事，愁雨不堪闻。灞上家殊远，炉前酒暂醺。刘郎亦多恨，诗忆故山云。
殷文圭,赠池州张太守,神珠无颣玉无瑕，七叶簪貂汉相家。阵面奔星破犀象，笔头飞电跃龙蛇。绛帏夜坐穷三史，红旆春行到九华。只怕池人留不住，别迁征镇拥高牙。
许坚1,登游齐山,星使南驰入楚重，此山偏得驻行踪。落花满地月华冷，寂寞旧山三四峰。
李建勋,晚春送牡丹,携觞邀客绕朱阑，肠断残春送牡丹。风雨数来留不得，离披将谢忍重看。氛氲兰麝香初减，零落云霞色渐干。借问少年能几许，不许推酒厌杯盘。
薛能,边城寓题,孤蹇复飘零，天涯若堕萤。东风吹痼疾，暖日极青冥。蚕市归农醉，渔舟钓客醒。论邦苦不早，只此负王庭。
吕温,道州敬酬何处士书情见赠,意气曾倾四国豪，偶来幽寺息尘劳。严陵钓处江初满，梁甫吟时月正高。新识几人知杞梓，故园何岁长蓬蒿。期君自致青云上，不用伤心叹二毛。
李涉,柳枝词,锦池江上柳垂桥，风引蝉声送寂寥。不必如丝千万缕，只禁离恨两三条。
薛能,行径,盘径入依依，旋惊幽鸟飞。寻多苔色古，踏碎箨声微。鞭节横妨户，枝梢动拂衣。前溪闻到处，应接钓鱼矶。
白居易,夜题玉泉,遇客多言爱山水，逢僧尽道厌嚣尘。玉泉潭畔松间宿，要且经年无一人。
刘沧,题秦女楼,珠翠香销鸳瓦堕，神仙曾向此中游。青楼月色桂花冷，碧落箫声云叶愁。杳杳蓬莱人不见，苍苍苔藓路空留。一从凤去千年后，迢递岐山水石秋。
温庭筠,卢氏池上遇雨赠同游者,簟翻凉气集，溪上润残棋。萍皱风来后，荷喧雨到时。寂寥闲望久，飘洒独归迟。无限松江恨，烦君解钓丝。
李中,春晚过明氏闲居,寥寥陋巷独扃门，自乐清虚不厌贫。数局棋中消永日，一樽酒里送残春。雨催绿藓铺三径，风送飞花入四邻。羡尔朗吟无外事，沧洲何必去垂纶。
郑谷,吊故礼部韦员外序,腊雪初晴花举杯，便期携手上春台。高情唯怕酒不满，长逝可悲花正开。晓奠莺啼残漏在，风帏燕觅旧巢来。杜陵芳草年年绿，醉魄吟魂无复回。
杜荀鹤,寄益阳武灌明府,县称诗人理，无嫌日寂寥。溪山入城郭，户口半渔樵。月满弹琴夜，花香漉酒朝。相思不相见，烟水路迢迢。
皮日休,秋晚访李处士所居,门前襄水碧潺潺，静钓归来不掩关。书阁鼠穿厨簏破，竹园霜后桔槔闲。儿童不许惊幽鸟，药草须教上假山。莫为爱诗偏念我，访君多得醉中还。
温庭筠,题城南杜邠公林亭（时公镇淮南自西蜀移节）,卓氏垆前金线柳，隋家堤畔锦帆风。贪为两地分霖雨，不见池莲照水红。
包融,武陵桃源送人,武陵川径入幽遐，中有鸡犬秦人家。先时见者为谁耶，源水今流桃复花。
孟浩然,秋日陪李侍御渡松滋江,南纪西江阔，皇华御史雄。截流宁假楫，挂席自生风。僚寀争攀鹢，鱼龙亦避骢。坐听白雪唱，翻入棹歌中。
高適,陪窦侍御泛灵云池,白露时先降，清川思不穷。江湖仍塞上，舟楫在军中。舞换临津树，歌饶向迥风。夕阳连积水，边色满秋空。乘兴宜投辖，邀欢莫避骢。谁怜持弱羽，犹欲伴鹓鸿。
罗隐,湖州裴郎中赴阙后投简寄友生,锦帐郎官塞诏年，汀洲曾驻木兰船。祢衡酒醒春瓶倒，柳恽诗成海月圆。歌蹙远山珠滴滴，漏催香烛泪涟涟。使君入拜吾徒在，宣室他时岂偶然。
法振,柘枝》，见《韵语阳秋,画鼓催来锦臂襄，小娥双起整霓裳。
张乔,经九华山费征君故居,草堂芜没后，来往问樵翁。断石荒林外，孤坟晚照中。数溪分大野，九子立寒空。烟壁曾行处，青云路不通。
杜甫,游龙门奉先寺（龙门即伊阙一名阙口在河南府北四十里）,已从招提游，更宿招提境。阴壑生虚籁，月林散清影。天阙象纬逼，云卧衣裳冷。欲觉闻晨钟，令人发深省。
杜甫,览镜呈柏中丞,渭水流关内，终南在日边。胆销豺虎窟，泪入犬羊天。起晚堪从事，行迟更学仙。镜中衰谢色，万一故人怜。
刘禹锡,思归寄山中友人,萧条对秋色，相忆在云泉。木落病身死，潮平归思悬。凉钟山顶寺，暝火渡头船。此地非吾士，闲留又一年。
李世民,咏烛二首,焰听风来动，花开不待春。镇下千行泪，非是为思人。九龙蟠焰动，四照逐花生。即此流高殿，堪持待月明。
宋之问,麟趾殿侍宴应制,北阙层城峻，西宫复道悬。乘舆历万户，置酒望三川。花柳含丹日，山河入绮筵。欲知陪赏处，空外有飞烟。
罗隐,途中献晋州孟中丞,太平天子念蒲东，又委星郎养育功。昨日隼旟辞阙下，今朝珠履在河中。楼移庾亮千山月，树待袁宏一扇风。不及政成应入拜，晋州何足展清通。
李白,九日龙山饮,九日龙山饮，黄花笑逐臣。醉看风落帽，舞爱月留人。
薛逢,感塞,满塞旌旗镇上游，各分天子一方忧。无因得见歌舒翰，可惜西山十八州。
李德裕,春暮思平泉杂咏二十首·书楼晴望,幽居人世外，久厌市朝喧。苍翠连双阙，微茫认九原。残红映巩树，斜日照轘辕。薄暮柴扉掩，谁知仲蔚园。
戎昱,赠宜阳张使君,暂作宜阳客，深知太守贤。政移千里俗，人戴两重天。旧郭多新室，闲坡尽辟田。倘令黄霸在，今日耻同年。
李白,相和歌辞·阳春歌,长安白日照春空，绿杨结烟桑袅风。披香殿前花始红，流芳发色绣户中。绣户中，相经过，飞燕皇后轻身舞，紫宫夫人绝世歌。圣君三万六千日，岁岁年年奈乐何。
戴叔伦,夜发袁江寄李颍川刘侍御,半夜回舟入楚乡，月明山水共苍苍。孤猿更叫秋风里，不是愁人亦断肠。
皎然,奉送袁高使君诏征赴行在，效曹刘体,皇心亭毒广，蝥贼皆陶甄。未刈蚩尤旗，方同轩后年。天子幸汉中，轘辕阻氛烟。玺书召幕牧，名在列岳仙。国难倚长城，庙谋资大贤。清损休汝骑，仁留述职篇。遐路渺天末，繁笳思河边。饰徒促远期，祗命赴急宣。謏才岂足称，深仁顾何偏。那堪临流意，千里望旗旃。
许浑,送客归湘楚,无辞一杯酒，昔日与君深。秋色换归鬓，曙光生别心。桂花山庙冷，枫树水楼阴。此路千馀里，应劳楚客吟。
王建,舞曲歌辞·霓裳辞十首,弟子部中留一色，听风听水作霓裳。散声未足重来授，直到床前见上皇。中管五弦初半曲，遥教合上隔帘听。一声声向天头落，效得仙人夜唱经。自直梨园得出稀，更番上曲不教归。一时跪拜霓裳彻，立地阶前赐紫衣。旋翻新谱声初足，除却梨园未教人。宣与书家分手写，中官走马赐功臣。伴教霓裳有贵妃，从初直到曲成时。日长耳里闻声熟，拍数分毫错总知。弦索摐摐隔彩云，五更初发一山闻。武皇自送西王母，新换霓裳月色裙。敕赐宫人澡浴回，遥看美女院门开。一山星月霓裳动，好字先从殿里来。传呼法部按霓裳，新得承恩别作行。应是贵妃楼上看，内人舁下彩罗箱。朝元阁上山风起，夜听霓裳玉露寒。宫女月中更替立，黄金梯滑并行难。知向华清年月满，山头山底种长生。去时留下霓裳曲，总是离宫别馆声。
李郢,清明日题一公禅室,山头兰若石楠春，山下清明烟火新。此日何穷礼禅客，归心谁是恋禅人。
皮日休,奉和鲁望四明山九题·云南,云南背一川，无雁到峰前。墟里生红药，人家发白泉。儿童皆似古，婚嫁尽如仙。共作真官户，无由税石田。
白居易,夜哭李夷道,逝者绝影响，空庭朝复昏。家人哀临毕，夜锁寿堂门。无妻无子何人葬，空见铭旌向月翻。
畅当,宿潭上二首,夜潭有仙舸，与月当水中。嘉宾爱明月，游子惊秋风。青蒲野陂水，白露明月天。中夜秋风起，心事坐潸然。
齐己,答文胜大师清柱书,才把文章干圣主，便承恩泽换禅衣。应嫌六祖传空衲，只向曹溪求息机。
杜甫,贻华阳柳少府,系马乔木间，问人野寺门。柳侯披衣笑，见我颜色温。并坐石下堂，俯视大江奔。火云洗月露，绝壁上朝暾。自非晓相访，触热生病根。南方六七月，出入异中原。老少多暍死，汗逾水浆翻。俊才得之子，筋力不辞烦。指挥当世事，语及戎马存。涕泪溅我裳，悲气排帝阍。郁陶抱长策，义仗知者论。吾衰卧江汉，但愧识玙璠。文章一小技，于道未为尊。起予幸斑白，因是托子孙。俱客古信州，结庐依毁垣。相去四五里，径微山叶繁。时危挹佳士，况免军旅喧。醉从赵女舞，歌鼓秦人盆。子壮顾我伤，我欢兼泪痕。馀生如过鸟，故里今空村。
白居易,夜闻歌者（宿鄂州）,夜泊鹦鹉洲，江月秋澄澈。邻船有歌者，发词堪愁绝。歌罢继以泣，泣声通复咽。寻声见其人，有妇颜如雪。独倚帆樯立，娉婷十七八。夜泪如真珠，双双堕明月。借问谁家妇，歌泣何凄切。一问一沾襟，低眉终不说。
白居易,眼病二首,散乱空中千片雪，蒙笼物上一重纱。纵逢晴景如看雾，不是春天亦见花。僧说客尘来眼界，医言风眩在肝家。两头治疗何曾瘥，药力微茫佛力赊。眼藏损伤来已久，病根牢固去应难。医师尽劝先停酒，道侣多教早罢官。案上谩铺龙树论，盒中虚撚决明丸。人间方药应无益，争得金篦试刮看。
韩偓,和吴子华侍郎令狐昭化舍人叹白菊衰谢之绝次用本韵,正怜香雪披千片，忽讶残霞覆一丛。还似妖姬长年后，酒酣双脸却微红。
宋之问,绿竹引,青溪绿潭潭水侧，修竹婵娟同一色。徒生仙实凤不游，老死空山人讵识。妙年秉愿逃俗纷，归卧嵩丘弄白云。含情傲睨慰心目，何可一日无此君。
杨达,塞下曲,秋日并州路，黄榆落故关。孤城吹角罢，数骑射雕还。帐幕遥临水，牛羊自下山。行人正垂泪，烽火起云间。
皮日休,酒中十咏·酒垆,红垆高几尺，颇称幽人意。火作缥醪香，灰为冬醷气。有枪尽龙头，有主皆犊鼻。倘得作杜根，佣保何足愧。
韩偓,以庭前海棠梨花一枝寄李十九员外,二月春风澹荡时，旅人虚对海棠梨。不如寄与星郎去，想得朝回正画眉。
苏晋,奉和圣制送张说巡边,方汉比周年，兴王合在宣。亟闻降虏拜，复睹出师篇。祈父万邦式，英猷三略传。算车申夏政，茇舍启戎田。严问盟胡苑，军容济洛川。皇情怅关旆，诏饯列郊筵。路接禁园草，池分御井莲。离声轸去角，居念断归蝉。三捷岂云尔，七擒良信然。具僚诚寄望，奏凯秋风前。
杜牧,史将军二首,长鉟周都尉，闲如秋岭云。取蝥弧登垒，以骈邻翼军。百战百胜价，河南河北闻。今遇太平日，老去谁怜君。壮气盖燕赵，耽耽魁杰人。弯弧五百步，长戟八十斤。河湟非内地，安史有遗尘。何日武台坐，兵符授虎臣。
李群玉,同张明府游溇水亭,草色绿溪晚，梅香生縠文。云天敛馀霁，水木笼微曛。垂钓坐方屿，幽禽时一闻。何当五柳下，酌醴吟庭筠。
灵一,妙乐观（一作题王乔观传傅道士所居）,王乔所居空山观，白云至今凝不散。坛场月路几千年，往往吹笙下天半。瀑布西行过石桥，黄精采根还采苗。忽见一人檠茶碗，篸花昨夜风吹满。自言家处在东坡，白犬相随邀我过。松间石上有棋局，能使樵人烂斧柯。
白居易,邯郸冬至夜思家,邯郸驿里逢冬至，抱膝灯前影伴身。想得家中夜深坐，还应说著远行人。
方干,与桐庐郑明府,字人心苦达神明，何止重门夜不扃。莫道耕田全种秫，兼闻退食亦逢星。映林顾兔停琴望，隔水寒猿驻笔听。却恐南山尽无石，南山有石合为铭。
周昙,春秋战国门·淳于髡,穰穰何祷手何赍，一呷村浆与只鸡。以少求多诚可笑，还如轻币欲全齐。
刘希夷,送友人之新丰,日暮秋风起，关山断别情。泪随黄叶下，愁向绿樽生。野路归骖转，河洲宿鸟惊。宾游宽旅宴，王事促严程。
韦庄,延兴门外作,芳草五陵道，美人金犊车。绿奔穿内水，红落过墙花。马足倦游客，鸟声欢酒家。王孙归去晚，宫树欲栖鸦。
任翻,赠济禅师,碧峰秋寺内，禅客已无情。半顶发根白，一生心地清。竹房侵月静，石径到门平。山下尘嚣路，终年誓不行。
骆宾王,秋日送别,寂寥心事晚，摇落岁时秋。共此伤年发，相看惜去留。当歌应破涕，哀命返穷愁。别后能相忆，东陵有故侯。
王建,赠李愬仆射,唐州将士死生同，尽逐双旌旧镇空。独破淮西功业大，新除陇右世家雄。知时每笑论兵法，识势还轻立战功。次第各分茅土贵，殊勋并在一门中。
白居易,木芙蓉花下招客饮,晚凉思饮两三杯，召得江头酒客来。莫怕秋无伴醉物，水莲花尽木莲开。
孙光宪,八拍蛮,孔雀尾拖金线长，怕人飞起入丁香。越女沙头争拾翠，相呼归去背斜阳。
刘得仁,秋夕即事,永夕坐暝久，萧萧猿狖啼。漏微砧韵隔，月落斗杓低。危叶无风坠，幽禽并树栖。自怜在岐路，不醉亦沉迷。
李商隐,即目,小鼎煎茶面曲池，白须道士竹间棋。何人书破蒲葵扇，记著南塘移树时。
韩熙载,书歌妓泥金带,风柳摇摇无定枝，阳台云雨梦中归。他年蓬岛音尘断，留取尊前旧舞衣。
皎然,寄常一上人,雁塞五山临汗漫，云州一路出青冥。何因请住嘉祥寺，内史新修湖上亭。
李频,江上送从兄群玉校书东游,逍遥蓬阁吏，才子复诗流。坟籍因穷览，江湖却纵游。眠波听戍鼓，饭浦约鱼舟。处处迎高密，先应扫郡楼。
郑愔,贬降至汝州广城驿,近郊凭汝海，遐服指江干。尚忆趋朝贵，方知失路难。曙宫平乐远，秋泽广城寒。岸苇新花白，山梨晚叶丹。乡关千里暮，岁序四时阑。函塞云间别，旋门雾里看。夙年追騄骥，暮节仰鹓鸾。疲驽劳垂耳，骞腾讵矫翰。将调梅铉实，不正李园冠。荆玉终无玷，随珠忽已弹。晓装违巩洛，夕梦在长安。北上频伤阮，西征未学潘。倾车无共辙，同派有殊澜。去去怀知己，何由报一餐。
王昌龄,西宫春怨,西宫夜静百花香，欲卷珠帘春恨长。斜抱云和深见月，朦胧树色隐昭阳。
戎昱,送王明府入道,何事陶彭泽，明时又挂冠。为耽泉石趣，不惮薜萝寒。轻雪笼纱帽，孤猿傍醮坛。悬悬老松下，金灶夜烧丹。
钱起,夕发箭场岩下作,行役不遑安，在幽机转发。山谷无明晦，溪霞自兴没。朝栉杉下风，夕饮石上月。懿尔青云士，垂缨朝凤阙。宁知采竹人，每食惭薇蕨。
陆龟蒙,自和次前韵,命既时相背，才非世所容。著书粮易绝，多病药难供。梦为怀山数，愁因戒酒浓。鸟媒呈不一，鱼寨下仍重。晚桁蓑兼褐，晴檐织带舂。著签分水味，标石认田封。此地家三户，何人禄万钟。草堂聊当贵，金穴任轻农。把钓竿初冷，题诗笔未慵。莫忧寒事晚，江上少严冬。
李群玉,骢马,浮云何权奇，绝足世未知。长嘶清海风，蹀躞振云丝。由来渥洼种，本是苍龙儿。穆满不再活，无人昆阆骑。若识跃峤怯，宁劳耀金羁。青刍与白水，空笑驽骀肥。伯乐傥一见，应惊耳长垂。当思八荒外，逐日向瑶池。
裴延,咏剪花,花寒未聚蝶，色艳已惊人。悬知陌上柳，应妒手中春。
戴叔伦,忆原上人,一两棕鞋八尺藤，广陵行遍又金陵。不知竹雨竹风夜，吟对秋山那寺灯。
元稹,长庆历,年历复年历，卷尽悲且惜。历日何足悲，但悲年运易。年年岂无叹，此叹何唧唧。所叹别此年，永无长庆历。
姚合,谢韬光上人赠百龄藤杖,衰病近来行少力，光公乞我百龄藤。闲来杖此向何处，过水缘山只访僧。
贯休,送友生入越投知己,才大终难住，东浮景渐暄。知将刖足恨，去击李膺门。宿雾开花坞，春潮入苎村。预思秋荐后，一鹗出乾坤。
雍裕之,早蝉,一声清溽暑，几处促流年。志士心偏苦，初闻独泫然。
NA,河北谚,山东一条葛，无事莫撩拨。
许敬宗,奉和圣制送来济应制,万乘腾镳警岐路，百壶供帐饯离宫。御沟分水声难绝，广宴当歌曲易终。兴言共伤千里道，俯迹聊示五情同。良哉既深留帝念，沃化方有赞天聪。
郑谷,多情,赋分多情却自嗟，萧衰未必为年华。睡轻可忍风敲竹，饮散那堪月在花。薄宦因循抛岘首，故人流落向天涯。莺春雁夜长如此，赖是幽居近酒家。
刘坦,书从事厅屏上,金殿试回新折桂，将军留辟向江城。思量一醉犹难得，辜负扬州管记名。
李商隐,天津西望,虏马崩腾忽一狂，翠华无日到东方。天津西望肠真断，满眼秋波出苑墙。
权德舆,李韶州著书常论释氏之理贵州有能公遗迹诗以问之,常日区中暇，时闻象外言。曹溪有宗旨，一为勘心源。
杜牧,梁秀才以早春旅次大梁将归郊扉言怀兼别示…走笔依韵,玉塞功犹阻，金门事已陈。世途皆扰扰，乡党尽循循。客道难投足，家声易发身。松篁标节晚，兰蕙吐词春。处困羞摇尾，怀忠壮犯鳞。宅临三楚水，衣带二京尘。敛迹愁山鬼，遗形慕谷神。采芝先避贵，栽橘早防贫。弦泛桐材响，杯澄糯醁醇。但寻陶令集，休献楚王珍。林密闻风远，池平见月匀。藤龛红婀娜，苔磴绿嶙峋。雪树交梁苑，冰河涨孟津。面邀文作友，心许德为邻。旅馆将分被，婴儿共洒巾。渭阳连汉曲，京口接漳滨。通塞时应定，荣枯理会均。儒流当自勉，妻族更谁亲。照瞩三光政，生成四气仁。磻溪有心者，垂白肯湮沦。
卢仝,与马异结交诗,天地日月如等闲，卢仝四十无往还。唯有一片心脾骨，巉岩崒硉兀郁律。刀剑为峰崿，平地放著高如昆仑山。天不容，地不受，日月不敢偷照耀。神农画八卦，凿破天心胸。女娲本是伏羲妇，恐天怒，捣炼五色石，引日月之针，五星之缕把天补。补了三日不肯归婿家，走向日中放老鸦。月里栽桂养虾蟆，天公发怒化龙蛇。此龙此蛇得死病，神农合药救死命。天怪神农党龙蛇，罚神农为牛头，令载元气车。不知药中有毒药，药杀元气天不觉。尔来天地不神圣，日月之光无正定。不知元气元不死，忽闻空中唤马异。马异若不是祥瑞，空中敢道不容易。昨日仝不仝，异自异，是谓大仝而小异。今日仝自仝，异不异，是谓仝不往兮异不至，直当中兮动天地。白玉璞里斫出相思心，黄金矿里铸出相思泪。忽闻空中崩崖倒谷声，绝胜明珠千万斛，买得西施南威一双婢。此婢娇饶恼杀人，凝脂为肤翡翠裙，唯解画眉朱点唇。自从获得君，敲金摐玉凌浮云。却返顾，一双婢子何足云。平生结交若少人，忆君眼前如见君。青云欲开白日没，天眼不见此奇骨。此骨纵横奇又奇，千岁万岁枯松枝。半折半残压山谷，盘根蹙节成蛟螭。忽雷霹雳卒风暴雨撼不动，欲动不动千变万化总是鳞皴皮。此奇怪物不可欺。卢仝见马异文章，酌得马异胸中事。风姿骨本恰如此，是不是，寄一字。
权德舆,奉和张舍人阁老阁中直夜思闻雅琴因以书事通简僚友,紫垣宿清夜，蔼蔼复沈沈。圆月衡汉净，好风松涤深。轩窗韵虚籁，兰雪怀幽音。珠露销暑气，玉徽结遐心。盛才本殊伦，雅诰方在今。伫见舒彩翮，翻飞归凤林。
鲍溶,首夏,昨日青春去，晚峰尚含妍。虽留有馀态，脉脉防忧煎。幽人惜时节，对此感流年。
李治,太子纳妃太平公主出降,龙楼光曙景，鲁馆启朝扉。艳日浓妆影，低星降婺辉。玉庭浮瑞色，银榜藻祥徽。云转花萦盖，霞飘叶缀旂。雕轩回翠陌，宝驾归丹殿。鸣珠佩晓衣，镂璧轮开扇。华冠列绮筵，兰醑申芳宴。环阶凤乐陈，玳席珍羞荐。蝶舞袖香新，歌分落素尘。欢凝欢懿戚，庆叶庆初姻。暑阑炎气息，凉早吹疏频。方期六合泰，共赏万年春。
白居易,华州西,每逢人静慵多歇，不计程行困即眠。上得篮舆未能去，春风敷水店门前。
员半千,郊庙歌辞·仪坤庙乐章·雍和,孝享云毕，惟彻有章。云感玄羽，风凄素商。瞻望神座，祗恋匪遑。礼终乐阕，肃雍锵锵。
耿湋,夏日寄东溪隐者,日华浮野水，草色合遥空。处处山依旧，年年事不同。闲田孤垒外，暑雨片云中。惆怅多尘累，无由访钓翁。
元万顷,奉和春日池台,日影飞花殿，风文积草池。凤楼通夜敞，虬辇望春移。
杜审言,送和西蕃使,使出凤凰池，京师阳春晚。圣朝尚边策，诏谕兵戈偃。拜手明光殿，摇心上林苑。种落逾青羌，关山度赤坂。疆场及无事，雅歌而餐饭。宁独锡和戎，更当封定远。
张谓,赠赵使君美人,红粉青蛾映楚云，桃花马上石榴裙。罗敷独向东方去，漫学他家作使君。
贾岛,赠牛山人,二十年中饵茯苓，致书半是老君经。东都旧住商人宅，南国新修道士亭。凿石养峰休买蜜，坐山秤药不争星。古来隐者多能卜，欲就先生问丙丁。
孟浩然,姚开府山池,主人新邸第，相国旧池台。馆是招贤辟，楼因教舞开。轩车人已散，箫管凤初来。今日龙门下，谁知文举才。
韦应物,送褚校书归旧山歌,握珠不返泉，匣玉不归山。明皇重士亦如此，忽怪褚生何得还。方称羽猎赋，未拜兰台职。汉箧亡书已暗传，嵩丘遗简还能识。朝朝待诏青锁闱，中有万年之树蓬莱池。世人仰望栖此地，生独徘徊意何为。故山可往薇可采，一自人间星岁改。藏书壁中苔半侵，洗药泉中月还在。春风饮饯灞陵原，莫厌归来朝市喧。不见东方朔，避世从容金马门。
戴叔伦,卧病,门掩青山卧，莓苔积雨深。病多知药性，客久见人心。众鸟趋林健，孤蝉抱叶吟。沧洲诗社散，无梦盍朋簪。
樊晃,南中感怀,南路蹉跎客未回，常嗟物候暗相催。四时不变江头草，十月先开岭上梅。
吴筠,登北固山望海,此山镇京口，迥出沧海湄。跻览何所见，茫茫潮汐驰。云生蓬莱岛，日出扶桑枝。万里混一色，焉能分两仪。愿言策烟驾，缥缈寻安期。挥手谢人境，吾将从此辞。
张祜,送徐彦夫南迁,万里客南迁，孤城涨海边。瘴云秋不断，阴火夜长然。月上行虚市，风回望舶船。知君还自洁，更为酌贪泉。
和凝,宫词百首,紫燎光销大驾归，御楼初见赭黄衣。千声鼓定将宣赦，竿上金鸡翅欲飞。北阙晴分五凤楼，嵩山秀色护神州。洛河自契千年运，更拟波中出九畴。中兴殿上晓光融，一炷天香舞瑞风。百辟虔心齐稽首，卷帘遥见御衣红。日和风暖御楼时，万姓齐瞻八彩眉。瑞气祥烟笼细仗，閤门宣赦四方知。凤吹鸾歌晓日明，丰年观稼出神京。封人争献南山寿，五色云中御辇平。圣主临轩待晓时，穿花宫漏正迟迟。鸡人一唱乾坤晓，百辟分班俨羽仪。朦胧西月照池亭，初夜椒房掩画屏。宫女相呼有何事，上楼同看老人星。红泥椒殿缀珠珰，帐蹙金龙窣地长。红兽慢然天色暖，凤炉时复爇沈香。九重楼殿簇丹青，高柳含烟覆井亭。宫内不知今日几，自来阶下数尧蓂。寝殿香浓玉漏严，云随凉月下西南。帐前宫女低声道，主上还应梦傅岩。绕殿钩阑压玉阶，内人轻语凭葱苔。皆言明主垂衣理，不假朱云傍槛来。颟顸冰面莹池心，风刮瑶阶腊雪深。怪得宫中无兽炭，步摇钗是辟寒金。兰殿春融自靘笙，玉颜风透象纱明。金簧如语莺声滑，可使云和独得名。兰烛时将凤髓添，寒星遥映夜光帘。龙楼露著鸳鸯瓦，谁近螭头掷玉签。玉甃莲池春水平，小鱼双并锦鳞行。内中知是黄河样，九曲今年彻底清。真珠帘外静无尘，耿耿凉天景象新。金殿夜深银烛晃，宫嫔来奏月重轮。鱼犀月掌夜通头，自著盘莺锦臂鞲。多把沈檀配龙麝，宫中掌浸十香油。香云双飐玉蝉轻，侍从君王苑里行。嘉瑞忽逢连理木，一时跪拜贺文明。金鸾双立紫檀槽，暖殿无风韵自高。含笑试弹红蕊调，君王宣赐酪樱桃。斑簟如霞可殿铺，更开新进瑞莲图。谁人筑损珊瑚架，子细看时认沥苏。金盆初晓洗纤纤，银鸭香焦特地添。出户忽看春雪下，六宫齐卷水晶帘。暖金盘里点酥山，拟望君王子细看。更向眉中分晓黛，岩边染出碧琅玕。云母屏前绣柱衣，龙床闲卷谏书帏。黄金槛外螭头活，日照红兰露未晞。楼西残月尚胧明，中禁鸡人报晓声。清旦司天台进状，夜来晴霁泰阶平。纤辔摩轩响佩环，银台门外集鸳鸾。三钟五鼓祥烟敛，日照仙人捧露盘。司膳厨中也禁烟，春宫相对画秋千。清明节日颁新火，蜡炬星飞下九天。宫木交芳色尽深，和风轻舞早莺吟。侍臣不异东方朔，应喜仙桃满禁林。贡橘香匀x0oh容，星光初满小金笼。近臣押赐诸王宅，拜了方开敕字封。献寿朝元欲偃戈，航深梯险竞骈罗。若论万国来朝日，比并涂山更较多。艳阳风景簇神州，杏蕊桃心照凤楼。遥望青青河畔草，几多归马与休牛。銮舆观稼晚方归，日月旗中见御衣。万姓焚香惟顶礼，瑞云随伞入宫闱。宫庭皆应紫微垣，壮丽宸居显至尊。赤子颙颙瞻父母，已将仁德比乾坤。三农皆已辟田畴，又见金门出土牛。块雨条风符圣化，嘉禾看却报新秋。进食门前水陆陈，大官斋洁贡时新。明君宵旰分甘处，便索金盘赐重臣。层台金碧惹红霞，仙掌亭亭对月华。昨夜盘中甘露满，婕妤争去奏官家。水殿垂帘冷色凝，一床珍簟展春冰。才人侍立持团扇，金缕双龙贴碧藤。香鸭烟轻爇水沈，云鬟闲坠凤犀簪。珠帘半卷开花雨，又见芭蕉展半心。莺锦蝉罗撒麝脐，狻猊轻喷瑞烟迷。红酥点得香山小，卷上珠帘日未西。锦褥花明满殿铺，宫娥分坐学樗蒲。欲教官马冲关过，咒愿纤纤早掷卢。小楼花簇钿山低，金雉双来蹋马齐。夸向傍人能彩戏，朝来赢得鹭鸶犀。红鬃白马嫩龙飞，天厩供来入紫微。遥见玉阶嘶不已，应缘认得赭黄衣。班定千牛立受宣，佩刀搢笏凤墀前。一声不坐祥云合，鸳鹭依行拜两边。三殿香浓晓色来，祥鸾威凤待门开。锵金佩玉趋丹陛，总是和羹作砺才。两番供奉打球时，鸾凤分厢锦绣衣。虎骤龙腾宫殿响，骅骝争趁一星飞。凤池冰泮岸莎匀，柳眼花心雪里新。都是九重和暖地，东风先报禁园春。紫气氤氲满帝都，映楼明月锁金铺。银泥殿里嫌红烛，教近龙床著火珠。地衣初展瑞霞融，绣帽金铃舞舜风。吹竹弹丝珠殿响，坠仙双降五云中。锦策匀铺寒玉齐，星锤高运日通犀。铿金曲罢春冰碎，跪拜君王粉面低。珠帘静卷水亭凉，玉蕊风飘小槛香。几处按歌齐入破，双双雏燕出宫墙。宫娥解禊艳阳时，鹢舸兰桡满凤池。春水如蓝垂柳醉，和风无力袅金丝。白玉阶前菊蕊香，金杯仙酝赏重阳。层台云集梨园乐，献寿声声祝万康。天籁吟风社燕归，渚莲香老碧苔肥。夜来霜坠梧桐叶，诸殿平明进御衣。炉爇香檀兽炭痴，真珠帘外雪花飞。六宫进酒尧眉寿，舞凤盘龙满御衣。云行风静早秋天，竞绕盆池蹋采莲。罨画披袍从窣地，更寻宫柳看鸣蝉。阑珊星斗缀珠光，七夕宫嫔乞巧忙。总上穿针楼上去，竞看银汉洒琼浆。宝瑟凄锵夜漏馀，玉阶闲坐对蟾蜍。秋光寂历银河转，已见宫花露滴疏。春风金袅万年枝，簇白团红烂熳时。宫女竞思游御苑，大家齐奏圣人知。乾文初见泰阶平，日月常遵阁道行。昨夜仰观垂象正，拱辰星宿转分明。锵锵济济赴延英，渐近重瞳目转明。君圣臣贤鱼水契，鸿基须贺永清平。天厩骖騑集嫩龙，雪光相照晓嘶风。昂头步步金鞍稳，掌扇花前御路中。金吾细仗俨威仪，圣旨凝旒对远夷。晓日曈曨瞻玉案，丁冬环珮满彤墀。正旦垂旒御八方，蛮夷无不奉梯航。群臣舞蹈称觞处，雷动山呼万岁长。圣主躬耕在籍田，公卿环卫待丰年。五风十雨馀粮在，金殿惟闻奏舜弦。圣日垂科委所司，英才咸喜遇明时。春官进榜莺离谷，月殿香残桂魄枝。天街香满瑞云生，红伞凝空景日明。先遣五坊排猎骑，为民除害出神京。内宴初开锦绣攒，教坊齐奏万年欢。箫韶响亮春云合，日照尧阶舞瑞鸾。视草词臣直玉堂，对来新赐锦袍香。班资最在云霄上，长是先迎日月光。玉殿朦胧散晓光，金龙高喷九天香。摵鞭声定初开扇，百辟齐呼万岁长。五色卿云覆九重，香烟高舞御炉中。含元殿里行仁德，四海车书已混同。欲封丹诏紫泥香，朱篆龙文御印光。汗涣丝纶出丹禁，便从天上凤衔将。越溪姝丽入深宫，俭素皆持马后风。尽道君王修圣德，不劳辞辇与当熊。早梅初向雪中明，风惹奇香粉蕊轻。谁道落花堪靧面，竞来枝上采繁英。暖殿奇香馥绮罗，窗间初学绣金鹅。才经冬至阳生后，今日工夫一线多。金井澄泉玉液香，琉璃深殿自清凉。温汤头进瓜初熟，后至宫嫔未得尝。绣闼雕甍列锦闺，珍奇惟待凤凰栖。杏梁烜赫晴霞展，时见空虚坠燕泥。龙凤金鞍软玉鞭，雪花光照锦连乾。驾头直指西郊去，晓日寒生讲武天。戛云楼上定风盘，雀跃猿跳总不难。要对君王逞轻捷，御楼时拟上鸡竿。停稳春衫窣地长，通天犀带缀金章。近臣衔命离丹禁，高捧恩波洒万方。垂黎玉押春帘卷，不夜珠楼晓鉴开。袍裤宫人走迎驾，东风吹送御香来。金吾勘契自通官，楼上初闻唱刻闲。金殿香高初唤仗，数行鸳鹭各趋班。螺髻凝香晓黛浓，水精鸂鶒飐轻风。金钗斜戴宜春胜，万岁千秋绕鬓红。缕金团扇对纤絺，正是深宫捧日时。要对君王说幽意，低头佯念婕妤诗。结金冠子学梳蝉，碾玉蜻蜓缀鬓偏。寝殿垂帘悄无事，试香闲立御炉前。金马词臣夜受宣，授毫交直八花砖。白麻草了初呈进，称旨丝纶下九天。平明光政便门开，已见忠臣早入来。自是枢机符造化，大罗天上曜三台。红罗窗里绣偏慵，亸袖闲隈碧玉笼。兰殿春晴鹦鹉睡，结条钗飐落花风。晓光初入右银台，鸳鹭分班启沃来。如水如鱼何际会，尽言金鼎得盐梅。立名金马近尧阶，尽是家传八斗才。麻尾尚犹龙字湿，便从天上凤衔来。狻猊镇角舞筵张，鸾凤花分十六行。轻动玉纤歌遍慢，时时偷眼看君王。边藩宴贺休征，细仗初排舜日明。坐定两军呈百戏，乐臣低折贺升平。碧罗冠子簇香莲，结胜双衔利市钱。花下贪忙寻百草，不知遗却蹙金蝉。兰省初除傅粉郎，静端霜简入鸳行。明庭转制浑无事，朝下空馀鸡舌香。采访宁遗草泽人，诏搜无不降蒲轮。集贤殿里开炉冶，待把黄金铸重臣。红玉纤纤捧暖笙，绛唇呼吸引春莺。霓裳曲罢君王笑，宜近前来与改名。绣额朱门插艾人，羞将角黍近香唇。平明朝下夸宣赐，五色香丝系臂新。芙蓉冠子水精簪，闲对君王理玉琴。鹭颈莺唇胜仙子，步虚声细象窗深。金马门开侍从归，御香犹惹赐来衣。晓光满院金鱼冷，红药花擎宿露飞。便殿朝回卸玉簪，竞来芳槛摘花心。风和难捉花中蝶，却向窗间弄绣针。君王朝下未梳头，长晕残眉侍鉴楼。扼臂交光红玉软，起来重拟理箜篌。九重天上实难知，空遣微臣役梦思。葵藿一心期捧日，强搜狂斐拟宫词。
崔国辅,相和歌辞·王昭君,一回望月一回悲，望月月移人不移。何时得见汉朝使，为妾传书斩画师。
姚合,会将作崔监东园,墙北走红尘，墙东接白云。山光衣上见，药气酒中闻。此会诚堪惜，穷秋日又曛。人间唯有醉，醉后复何云。
钱起,南溪春耕,荷蓑趣南径，戴胜鸣条枚。溪雨有馀润，土膏宁厌开。沟塍落花尽，耒耜度云回。谁道耦耕倦，仍兼胜赏催。日长农有暇，悔不带经来。
陈羽,酬幽居闲上人喜及第后见赠,九霄心在劳相问，四十年间岂足惊。风动自然云出岫，高僧不用笑浮生。
齐己,升天行,身不沉，骨不重。驱青鸾，驾白凤。幢盖飘摇入冷空，天风瑟瑟星河动。瑶阙参差阿母家，楼台戏闭凝彤霞。三五仙子乘龙车，堂前碾烂蟠桃花。回头却顾蓬莱顶，一点浓岚在深井。
李峤,井,玉甃谈仙客，铜台赏魏君。蜀都宵映火，杞国旦生云。向日莲花净，含风李树薰。已开千里国，还聚五星文。
姚合,和太仆田卿酬殷尧藩侍御见寄,往还知分熟，酬赠思同新。嗜饮殷偏逸，闲吟卿亦贫。古苔寒更翠，修竹静无邻。促席灯浮酒，听鸿霜满身。浅才唯是我，高论更何人。携手宜相访，穷行少路尘。
贯休,经古战场,茫茫凶荒，迥如天设。驻马四顾，气候迂结。秋空峥嵘，黄日将没。多少行人，白日见物。莫道路高低，尽是战骨。莫见地赤碧，尽是征血。昔人昔人既能忠尽于力，身糜戈戟，脂其风，膏其域。今人何不绳其塍，植其食。而使空旷年年，常贮愁烟。使我至此，不能无言。
陈羽,南山别僧,惆怅人间多别离，梅花满眼独行时。无家度日多为客，欲共山僧何处期。
苏晋,过贾六,主人病且闲，客来情弥适。一酌复一笑，不知日将夕。昨来属欢游，于今尽成昔。努力持所趣，空名定何益。
齐己,赠询公上人,威仪何贵重，一室贮水清。终日松杉径，自多虫蚁行。像前孤立影，钟外数珠声。知悟修来事，今为第几生。
潘咸,送僧,阙下僧归山顶寺，却看朝日下方明。莫道野人寻不见，半天云里有钟声。
白居易,寄庾侍郎,一双华亭鹤，数片太湖石。巉巉苍玉峰，矫矫青云翮。是时岁云暮，淡薄烟景夕。庭霜封石棱，池雪印鹤迹。幽致竟谁别，闲静聊自适。怀哉庾顺之，好是今宵客。
薛稷,饯许州宋司马赴任,令弟与名兄，高才振两京。别序闻鸿雁，离章动鶺鴒。远朋驰翰墨，胜地写丹青。风月相思夜，劳望颍川星。
王维,观猎,风劲角弓鸣，将军猎渭城。草枯鹰眼疾，雪尽马蹄轻。忽过新丰市，还归细柳营。回看射雕处，千里暮云平。
朱景玄,溪东岑望天都山,目望浮山丘，梯云上东岑。群峰争入冥，巉巉生太阴。昔贤此升仙，结构穷耸深。未晓日先照，当昼色半沉。风泉雪霜飞，云树琼玉林。大道非闭隔，无路不可寻。窥镜澄夙虑，望坛起敬心。一从呼子安，永绝金玉音。
白居易,秦中吟十首·不致仕（一作合致仕）,七十而致仕，礼法有明文。何乃贪荣者，斯言如不闻。可怜八九十，齿堕双眸昏。朝露贪名利，夕阳忧子孙。挂冠顾翠緌，悬车惜朱轮。金章腰不胜，伛偻入君门。谁不爱富贵，谁不恋君恩。年高须告老，名遂合退身。少时共嗤诮，晚岁多因循。贤哉汉二疏，彼独是何人。寂寞东门路，无人继去尘。
李乂,哭仆射鄂公杨再思,端揆凝邦绩，台阶阐国猷。方崇大厦栋，忽逝巨川舟。白日铭安在，清风颂独留。死生恩命毕，零落掩山丘。
姚合,酬任畴协律夏中苦雨见寄,银汉波澜溢，经旬雨未休。细听宜隔牖，远望忆高楼。风急飘还断，云低落更稠。走童惊掣电，饥鸟啄浮沤。丝网张空际，蛛绳续瓦沟。青蛙多入户，潢潦欲胜舟。雷怒疑山破，池浑似土流。灰人漫禳厌，水马恣沈浮。广陌应翻浪，贫居恐作湫。阳精藏不耀，阴气盛难收。远色重林暮，繁声四壁秋。望晴思见日，防冷欲披裘。枕润眠还懒，车羸出转忧。散空烟漠漠，迸溜竹修修。树暗蝉吟咽，巢倾燕语愁。琴书凉簟净，灯烛夜窗幽。天下那能向，龙边岂易求。湿烟凝灶额，荒草覆墙头。酒思凄方罢，诗情耿始抽。下床先仗屐，汲井恐飘瓯。危坐徒相忆，佳期未有由。劳君寄新什，终日不能酬。
宋之问,送许州宋司马赴任,颍郡水东流，荀陈兄弟游。偏伤兹日远，独向聚星州。河润在明德，人康非外求。当闻力为政，遥慰我心愁。
贯休,寄澜公二首,小一头应白，孤高住歙城。不知安乐否，何以近无生。烧逼鸿行侧，风干雪朕清。途中逢此信，珍重未精诚。荒乱抛深隐，飘零远寓居。片云无定所，得力是逢渠。瀑灂群公社，江崩古帝墟。终期再相见，招手复何如。
李中,石棋局献时宰,得从岳叟诚堪重，却献皋夔事更宜。公退启枰书院静，日斜收子竹阴移。适情岂待樵柯烂，罢局还应屐齿隳。预想幽窗风雨夜，一灯闲照覆图时。
许景先,折柳篇,春色东来度渭桥，青门垂柳百千条。长杨西连建章路，汉家林苑纷无数。萦花始遍合欢枝，游丝半罥相思树。春楼初日照南隅，柔条垂绿扫金铺。宝钗新梳倭堕髻，锦带交垂连理襦。自怜柳塞淹戎幕，银烛长啼愁梦著。芳树朝催玉管新，春风夜染罗衣薄。城头杨柳已如丝，今年花落去年时。折芳远寄相思曲，为惜容华难再持。
高適,同群公宿开善寺，赠陈十六所居,驾车出人境，避暑投僧家。裴回龙象侧，始见香林花。读书不及经，饮酒不胜茶。知君悟此道，所未搜袈裟。谈空忘外物，持诫破诸邪。则是无心地，相看唯月华。
吴融,即席,家住丛台旧，名参绛圃新。醉波疑夺烛，娇态欲沈春。伴雨聊过楚，归云定占秦。桃花正浓暖，争不浪迷人。
韦应物,观沣水涨,夏雨万壑凑，沣涨暮浑浑。草木盈川谷，澶漫一平吞。槎梗方瀰泛，涛沫亦洪翻。北来注泾渭，所过无安源。云岭同昏黑，观望悸心魂。舟人空敛棹，风波正自奔。
刘长卿,相和歌辞·王昭君,自矜妖艳色，不顾丹青人。那知粉缋能相负，却使容华翻误身。上马辞君嫁骄虏，玉颜对人啼不语。北风雁急浮清秋，万里独见黄河流。纤腰不复汉宫宠，双蛾长向胡天愁。琵琶弦中苦调多，萧萧羌笛声相和。可怜一曲传乐府，能使千秋伤绮罗。
曹松,题鹤鸣泉,仙鹤曾鸣处，泉兼半井苔。直峰抛影入，片月泻光来。潋滟侵颜冷，深沉慰眼开。何因值舟顶，满汲石瓶回。
郎士元,春宴王补阙城东别业,柳陌乍随州势转，花源忽傍竹阴开。能将瀑水清人境，直取流莺送酒杯。山下古松当绮席，檐前片雨滴春苔。地主同声复同舍，留欢不畏夕阳催。
柳宗元,柳州城西北隅种柑树,手种黄柑二百株，春来新叶遍城隅。方同楚客怜皇树，不学荆州利木奴。几岁开花闻喷雪，何人摘实见垂珠。若教坐待成林日，滋味还堪养老夫。
唐暄,赠亡妻张氏,峄阳桐半死，延津剑一沈。如何宿昔内，空负百年心。
孟郊,京山行,众虻聚病马，流血不得行。后路起夜色，前山闻虎声。此时游子心，百尺风中旌。
孙逖,送越州裴参军充使入京,日落川径寒，离心苦未安。客愁西向尽，乡梦北归难。霜果林中变，秋花水上残。明朝渡江后，云物向南看。
方干,清源标公,师为众人重，始得众人师。年到白头日，行如新戒时。瓶添放鱼涧，窗迥袅猿枝。此地堪终老，迷痴自不知。
李商隐,幽人,丹灶三年火，苍崖万岁藤。樵归说逢虎，棋罢正留僧。星斗同秦分，人烟接汉陵。东流清渭苦，不尽照衰兴。
姚合,寄灵一律师,梵书钞律千馀纸，净院焚香独受持。童子病来烟火绝，清泉漱口过斋时。
刘得仁,秋日同僧宿西池,菡萏遍秋水，隔林香似焚。僧同池上宿，霞向月边分。渚鸟栖蒲立，城砧接曙闻。来宵莫他约，重此话孤云。
郭良,早行,早行星尚在，数里未天明。不辨云林色，空闻风水声。月从山上落，河入斗间横。渐至重门外，依稀见洛城。
项斯,暮上瞿唐峡,自古艰难地，孤舟旦暮程。独愁空托命，省已是轻生。有树皆相倚，无岩不倒倾。蛟螭波数怒，鬼怪火潜明。履道知无负，离心自要惊。何年面骨肉，细话苦辛行。
李群玉,旅游番禺献凉公,帝乡群侣杳难寻，独立沧洲岁暮心。野鹤栖飞无远近，稻粱多处是恩深。
李白,驾去温泉后赠杨山人,少年落魄楚汉间，风尘萧瑟多苦颜。自言管葛竟谁许，长吁莫错还闭关。一朝君王垂拂拭，剖心输丹雪胸臆，忽蒙白日回景光，直上青云生羽翼，幸陪鸾辇出鸿都，身骑飞龙天马驹。王公大人借颜色，金璋紫绶来相趋。当时结交何纷纷，片言道合惟有君。待吾尽节报明主，然后相携卧白云。
贾岛,送韩湘,挂席从古路，长风起广津。楚城花未发，上苑蝶来新。半没湖波月，初生岛草春。孤霞临石镜，极浦映村神。细响吟干苇，馀馨动远蘋。欲凭将一札，寄与沃洲人。
张祜,早春钱塘湖晚眺,落日下林坂，抚襟睇前踪。轻澌流回浦，残雪明高峰。仰视天宇旷，俯登云树重。聊当问真界，昨夜西峦钟。
于邺,王将军宅夜听歌,朱槛满明月，美人歌落梅。忽惊尘起处，疑有凤飞来。一曲听初彻，几年愁暂开。东南正云雨，不得见阳台。
陈羽,观朱舍人归葬吴中,翩翩绛旐寒流上，行引东归万里魂。几处州人临水哭，共看遗草有王言。
徐铉,谪居舒州，累得韩高二舍人书，作此寄之,三峰烟霭碧临溪，中有骚人理钓丝。会友少于分袂日，谪居多却在朝时。丹心历历吾终信，俗虑悠悠尔不知。珍重韩君与高子，殷勤书札寄相思。
白居易,岁暮,穷阴急景坐相催，壮齿韶颜去不回。旧病重因年老发，新愁多是夜长来。膏明自爇缘多事，雁默先烹为不才。祸福细寻无会处，不如且进手中杯。
郑谷,七祖院小山,小巧功成雨藓斑，轩车日日扣松关。峨嵋咫尺无人去，却向僧窗看假山。
孙元晏,梁·分宫女,涤荡齐宫法令新，分张宫女二千人。可怜无限如花貌，重见世间桃李春。
李绅,初秋忽奉诏除浙东观察使检校右貂,龙楼寄引簪裾客，凤阙陪趋朔望朝。疏受杜门期脱屣，买臣归邸忽乘轺。印封龟纽知颁爵，冠饰蝉緌更珥貂。飞诏宠荣欢里舍，岂徒斑白与垂髫。
张乔,甘露寺僧房,临水登山路，重寻旅思劳。竹阴行处密，僧腊别来高。远岫明寒火，危楼响夜涛。悲秋不成寐，明月上千舠。
孙逖,和左司张员外自洛使入京中路先赴长安逢立春日…诸公,拜郎登省闼，奉使驰车乘。遥瞻使者星，便是郎官应。台妙时相许，皇华德弥称。二陕听风谣，三秦望形胜。此中暌益友，是日多诗兴。寒尽岁阴催，春归物华证。
崔颢,题潼关楼,客行逢雨霁，歇马上津楼。山势雄三辅，关门扼九州。川从陕路去，河绕华阴流。向晚登临处，风烟万里愁。
段成式,题商山庙,偶出云泉谒礼闱，篇章曾沐汉皇知。无谋静国东归去，羞过商山四老祠。
严维,咏孩子,嘉客会初筵，宜时魄再圆。众皆含笑戏，谁不点颐怜。绣被花堪摘，罗绷色欲妍。将雏有旧曲，还入武城弦。
皮日休,重题蔷薇,浓似猩猩初染素，轻如燕燕欲凌空。可怜细丽难胜日，照得深红作浅红。
赵嘏,昔昔盐二十首·蘼芜叶复齐,提筐红叶下，度日采蘼芜。掬翠香盈袖，看花忆故夫。叶齐谁复见，风暖恨偏孤。一被春光累，容颜与昔殊。
丁元和,诗,九重天子人中贵，五等诸侯阃外尊。争似布衣云水客，不将名字挂乾坤。
贾岛,泥阳馆,客愁何并起，暮送故人回。废馆秋萤出，空城寒雨来。夕阳飘白露，树影扫青苔。独坐离容惨，孤灯照不开。
戴叔伦,留别宋处士,留欢方继烛，此会岂他人。乡里游从旧，儿童内外亲。夜深愁不醉，老去别何频。莫折园中柳，相看惜暮春。
徐铉,送孟宾于员外还新淦,暂来城阙不从容，却佩银鱼隐玉峰。双涧水边欹醉石，九仙台下听风松。题诗翠壁称逋客，采药春畦狎老农。野鹤乘轩云出岫，不知何日再相逢。
李贺,河南府试十二月乐词·五月,雕玉押帘额，轻縠笼虚门。井汲铅华水，扇织鸳鸯纹。回雪舞凉殿，甘露洗空绿。罗袖从徊翔，香汗沾宝粟。
白居易,答马侍御见赠,谬入金门侍玉除，烦君问我意何如。蟠木讵堪明主用，笼禽徒与故人疏。苑花似雪同随辇，宫月如眉伴直庐。浅薄求贤思自代，嵇康莫寄绝交书。
牟融,闽中回,帆影随风过富阳，橹声摇月下钱塘。千山积雪凝寒碧，梦入枫宸绕御床。
沈佺期,神龙初废逐南荒途出郴口北望苏耽山,少曾读仙史，知有苏耽君。流望来南国，依然会昔闻。泊舟问耆老，遥指孤山云。孤山郴郡北，不与众山群。重崖下萦映，嶛峣上纠纷。碧峰泉附落，红壁树傍分。选地今方尔，升天因可云。不才予窜迹，羽化子遗芬。将览成麟凤，旋惊御鬼文。此中迷出处，含思独氛氲。
周朴,王霸坛,王君上升处，信首古居前。皂树即须朽，白龟应亦全。云间犹一日，尘里已千年。碧色坛如黛，时人谁可仙。
齐己,送司空学士赴京,弘文初命下江边，难恋沙鸥与钓船。蓝绶乍称新学士，白衫初脱旧神仙。龙山送别风生路，鸡树从容雪照筵。重谒往年金榜主，便将才术佐陶甄。
李绅,忆被牛相留醉州中时无他宾牛公夜出真珠辈数人,严城画角三声闭，清宴金樽一夕同。银烛坐隅听子夜，宝筝筵上起春风。酒徵旧对惭衰质，曲换新词感上宫。淮海一从云雨散，杳然俱是梦魂中。
韦庄,捣练篇,月华吐艳明烛烛，青楼妇唱捣衣曲。白袷丝光织鱼目，菱花绶带鸳鸯簇。临风缥缈叠秋雪，月下丁冬捣寒玉。楼兰欲寄在何乡，凭人与系征鸿足。
皎然,送维谅上人归洞庭,从来湖上胜人间，远爱浮云独自还。孤月空天见心地，寥寥一水镜中山。
李建勋,中春写怀寄沈彬员外,省从骑竹学讴吟，便殢光阴役此心。寓目不能闲一日，闭门长胜得千金。窗悬夜雨残灯在，庭掩春风落絮深。唯有故人同此兴，近来何事懒相寻。
李商隐,行次西郊作一百韵,蛇年建午月，我自梁还秦。南下大散关，北济渭之滨。草木半舒坼，不类冰雪晨。又若夏苦热，燋卷无芳津。高田长檞枥，下田长荆榛。农具弃道旁，饥牛死空墩。依依过村落，十室无一存。存者皆面啼，无衣可迎宾。始若畏人问，及门还具陈。右辅田畴薄，斯民常苦贫。伊昔称乐土，所赖牧伯仁。官清若冰玉，吏善如六亲。生儿不远征，生女事四邻。浊酒盈瓦缶，烂谷堆荆囷。健儿庇旁妇，衰翁舐童孙。况自贞观后，命官多儒臣。例以贤牧伯，徵入司陶钧。降及开元中，奸邪挠经纶。晋公忌此事，多录边将勋。因令猛毅辈，杂牧升平民。中原遂多故，除授非至尊。或出幸臣辈，或由帝戚恩。中原困屠解，奴隶厌肥豚。皇子弃不乳，椒房抱羌浑。重赐竭中国，强兵临北边。控弦二十万，长臂皆如猿。皇都三千里，来往同雕鸢。五里一换马，十里一开筵。指顾动白日，暖热回苍旻。公卿辱嘲叱，唾弃如粪丸。大朝会万方，天子正临轩。采旂转初旭，玉座当祥烟。金障既特设，珠帘亦高褰。捋须蹇不顾，坐在御榻前。忤者死艰屦，附之升顶颠。华侈矜递衒，豪俊相并吞。因失生惠养，渐见征求频。奚寇西北来，挥霍如天翻。是时正忘战，重兵多在边。列城绕长河，平明插旗幡。但闻虏骑入，不见汉兵屯。大妇抱儿哭，小妇攀车轓。生小太平年，不识夜闭门。少壮尽点行，疲老守空村。生分作死誓，挥泪连秋云。廷臣例獐怯，诸将如羸奔。为贼扫上阳，捉人送潼关。玉辇望南斗，未知何日旋。诚知开辟久，遘此云雷屯。送者问鼎大，存者要高官。抢攘互间谍，孰辨枭与鸾。千马无返辔，万车无还辕。城空鼠雀死，人去豺狼喧。南资竭吴越，西费失河源。因今左藏库，摧毁惟空垣。如人当一身，有左无右边。筋体半痿痺，肘腋生臊膻。列圣蒙此耻，含怀不能宣。谋臣拱手立，相戒无敢先。万国困杼轴，内库无金钱。健儿立霜雪，腹歉衣裳单。馈饷多过时，高估铜与铅。山东望河北，爨烟犹相联。朝廷不暇给，辛苦无半年。行人搉行资，居者税屋椽。中间遂作梗，狼藉用戈鋋。临门送节制，以锡通天班。破者以族灭，存者尚迁延。礼数异君父，羁縻如羌零。直求输赤诚，所望大体全。巍巍政事堂，宰相厌八珍。敢问下执事，今谁掌其权。疮疽几十载，不敢扶其根。国蹙赋更重，人稀役弥繁。近年牛医儿，城社更扳援。盲目把大旆，处此京西藩。乐祸忘怨敌，树党多狂狷。生为人所惮，死非人所怜。快刀断其头，列若猪牛悬。凤翔三百里，兵马如黄巾。夜半军牒来，屯兵万五千。乡里骇供亿，老少相扳牵。儿孙生未孩，弃之无惨颜。不复议所适，但欲死山间。尔来又三岁，甘泽不及春。盗贼亭午起，问谁多穷民。节使杀亭吏，捕之恐无因。咫尺不相见，旱久多黄尘。官健腰佩弓，自言为官巡。常恐值荒迥，此辈还射人。愧客问本末，愿客无因循。郿坞抵陈仓，此地忌黄昏。我听此言罢，冤愤如相焚。昔闻举一会，群盗为之奔。又闻理与乱，在人不在天。我愿为此事，君前剖心肝。叩头出鲜血，滂沱污紫宸。九重黯已隔，涕泗空沾唇。使典作尚书，厮养为将军。慎勿道此言，此言未忍闻。
贾岛,送人南游,此别天涯远，孤舟泛海中。夜行常认火，帆去每因风。蛮国人多富，炎方语不同。雁飞难度岭，书信若为通。
项斯,黄州暮愁,凌澌冲泪眼，重叠自西来。即夜寒应合，非春暖不开。岂无登陆计，宜弃济川材。愿寄浮天外，高风万里回。
广宣,圣恩顾问，独游月磴阁，直书其事应制,禅居河畔无多地，来往寻春物正华。磴道上盘千亩竹，栏干低压万人家。檐前施饭来飞鸟，林下行香踏落花。自解刹那知佛性，不劳更喻几尘沙。
NA,杂曲歌辞·水鼓子,雕弓白羽猎初回，薄夜牛羊复下来。梦水河边秋草合，黑山峰外阵云开。
赵鸿,泥功山,立石泥功状，天然诡怪形。未尝私祸福，终不费丹青。
滕倪,题鹭鸶障子》。以下并见《云溪友议,映水有深意，见人无惧心。白发不能容相国，也同闲客满头生。
张祜,杂曲歌辞·热戏乐,热戏争心剧火烧，铜槌暗执不相饶。上皇失喜宁王笑，百尺幢竿果动摇。
NA,郊庙歌辞·武后大享拜洛乐章·九和,祗荷坤德，钦若乾灵。惭惕罔置，兴居匪宁。恭崇礼则，肃奉仪形。惟凭展敬，敢荐非馨。
李隆基,端午三殿宴群臣探得神字,五月符天数，五音调夏钧。旧来传五日，无事不称神。穴枕通灵气，长丝续命人。四时花竞巧，九子粽争新。方殿临华节，圆宫宴雅臣。进对一言重，遒文六义陈。股肱良足咏，风化可还淳。
王湾,秋夜寓直即事怀赠萧令公裴侍郎兼通简南省诸友人,圣主万年兴，贤臣数载升。古灵传岳秀，宏量禀川澄。畿甸举长策，风霜秉直绳。出车遥俗震，登阁满朝称。赋简流亡辑，农安政理凭。还家新长幼，巡垄旧沟塍。忠梗大勋立，寰瀛堕业惩。焚香兼御史，悬镜委中丞。旟隼当朝立，台骢发郡乘。司徒汉家重，国典颍川征。云路俄平入，台阶忽上凌。秉钧调造化，宣綍慰黎烝。金省方秋作，瑶轩直夜凭。中书赠陈准，右相简王陵。三杰贤更穆，百僚欢且兢。摇怀及宾友，计曲辨淄渑。阊阖暝阴散，钩陈爽气凝。月深宫树转，河近禁楼冰。卑吏夙驱策，微涓效斗升。望麾宵继火，书板曙怀蒸。彼此虽流盼，规模转服膺。惠将霄汉隔，劳或岁时矜。位重恩宁滥，才轻慑不胜。林峦甘独往，疵贱苦相仍。敢忘衔花雀，思同附骥蝇。平生逐鸟雀，何日嗣苍鹰。
白居易,喜裴涛使君携诗见访，醉中戏赠,忽闻扣户醉吟声，不觉停杯倒屣迎。共放诗狂同酒癖，与君别是一亲情。
薛能,留别关东旧游,我去君留十载中，未曾相见及花红。他时住得君应老，长短看花心不同。
严郾,赋百舌鸟,此禽轻巧少同伦，我听长疑舌满身。星未没河先报晓，柳犹粘雪便迎春。频嫌海燕巢难定，却讶林莺语不真。莫倚春风便多事，玉楼还有晏眠人。
白居易,清明日登老君阁望洛城，赠韩道士,风光烟火清明日，歌哭悲欢城市间。何事不随东洛水，谁家又葬北邙山。中桥车马长无已，下渡舟航亦不闲。冢墓累累人扰扰，辽东怅望鹤飞还。
戎昱,戏题秋月,秋宵月色胜春宵，万里天涯静寂寥。近来数夜飞霜重，只畏娑婆树叶凋。
李续,和绵州于中丞登越王楼见寄（时为同州刺史）,早年登此楼，退想不胜愁。地远二千里，时将四十秋。邅迍多失路，华皓任虚舟。诗酒虽堪使，何因得共游。
白居易,狂言示诸侄,世欺不识字，我忝攻文笔。世欺不得官，我忝居班秩。人老多病苦，我今幸无疾。人老多忧累，我今婚嫁毕。心安不移转，身泰无牵率。所以十年来，形神闲且逸。况当垂老岁，所要无多物。一裘暖过冬，一饭饱终日。勿言舍宅小，不过寝一室。何用鞍马多，不能骑两匹。如我优幸身，人中十有七。如我知足心，人中百无一。傍观愚亦见，当己贤多失。不敢论他人，狂言示诸侄。
韦应物,答故人见谕,素寡名利心，自非周圆器。徒以岁月资，屡蒙藩条寄。时风重书札，物情敦货遗。机杼十缣单，慵疏百函愧。常负交亲责，且为一官累。况本濩落人，归无置锥地。省己已知非，枉书见深致。虽欲效区区，何由枉其志。
施肩吾,讽山云,闲云生叶不生根，常被重重蔽石门。赖有风帘能扫荡，满山晴日照乾坤。
李频,中秋对月,秋分一夜停，阴魄最晶荧。好是生沧海，徐看历杳冥。层空疑洗色，万怪想潜形。他夕无相类，晨鸡不可听。
韩偓,过汉口,浊世清名一概休，古今翻覆賸堪愁。年年春浪来巫峡，日日残阳过沔州。居杂商徒偏富庶，地多词客自风流。联翩半世腾腾过，不在渔船即酒楼。
祖咏,别怨,送别到中流，秋船倚渡头。相看尚不远，未可即回舟。
施肩吾,经桃花夫人庙,谁能枉驾入荒榛，随例形相土木身。不及连山种桃树，花开犹得识夫人。
贯休,诗,经天纬地物，动必计仙才。几处觅不得，有时还自来。真风含素发，秋色入灵台。吟向霜蟾下，终须神鬼哀。
元稹,赠李十二牡丹花片，因以饯行,莺涩馀声絮堕风，牡丹花尽叶成丛。可怜颜色经年别，收取朱阑一片红。
许浑,别韦处士,南北断蓬飞，别多相见稀。更伤今日酒，未换昔年衣。旧友几人在，故乡何处归。秦原向西路，云晚雪霏霏。
刘宪,奉和幸白鹿观应制,玄游乘落晖，仙宇蔼霏微。石梁萦涧转，珠旆扫坛飞。芝童荐膏液，松鹤舞骖騑。还似瑶池上，歌成周驭归。
许浑,题四皓庙,桂香松暖庙门开，独泻椒浆奠一杯。秦法欲兴鸿已去，汉储将废凤还来。紫芝翳翳多青草，白石苍苍半绿苔。山下驿尘南窜路，不知冠盖几人回。
杜牧,杜鹃,杜宇竟何冤，年年叫蜀门。至今衔积恨，终古吊残魂。芳草迷肠结，红花染血痕。山川尽春色，呜咽复谁论。
白居易,埇桥旧业,别业埇城北，抛来二十春。改移新径路，变换旧村邻。有税田畴薄，无官弟侄贫。田园何用问，强半属他人。
权德舆,腊日龙沙会绝句,帘外寒江千里色，林中樽酒七人期。宁知腊日龙沙会，却胜重阳落帽时。
范传质,荐冰,乘春方启闭，羞献有常程。洁朗寒光彻，辉华素彩明。色凝霜雪净，影照冕旒清。肃肃将崇礼，兢兢示捧盈。方圆陈玉座，小大表精诚。朝觌当西陆，桃弧每共行。
聂夷中,古兴,片玉一尘轻，粒粟山丘重。唐虞贵民食，只是勤播种。前圣后圣同，今人古人共。一岁如苦饥，金玉何所用。
刘长卿,送郑司直归上都,岁岁逢离别，蹉跎江海滨。宦游成楚老，乡思逐秦人。马首归何日，莺啼又一春。因君报情旧，闲慢欲垂纶。
毕耀,情人玉清歌（一作张南容诗）,洛阳有人名玉清，可怜玉清如其名。善踏斜柯能独立，婵娟花艳无人及。珠为裙，玉为缨。临春风，吹玉笙。悠悠满天星。黄金阁上晚妆成，云和曲中为曼声。玉梯不得蹈，摇袂两盈盈。城头之日复何情。
李白,乐府杂曲·鼓吹曲辞·战城南,去年战桑干源，今年战葱河道。洗兵条支海上波，放马天山雪中草。万里长征战，三军尽衰老。匈奴以杀戮为耕作，古来唯见白骨黄沙田。秦家筑城备胡处，汉家还有烽火燃。烽火燃不息，征战无已时。野战格斗死，败马号鸣向天悲。乌鸢啄人肠，衔飞上挂枯树枝。士卒涂草莽，将军空尔为。乃知兵者是凶器，圣人不得已而用之。
杜牧,江上雨寄崔碣,春半平江雨，圆文破蜀罗。声眠篷底客，寒湿钓来蓑。暗澹遮山远，空濛著柳多。此时怀旧恨，相望意如何。
钱起,诏许昌崔明府拜补阙,儒者久营道，诏书方问贤。至精一耀世，高步谁同年。何树可栖凤，高梧枝拂天。脱身凫舄里，载笔虎闱前。日月传轩后，衣冠真列仙。则知骊龙珠，不秘清泠泉。才子贵难见，郢歌空复传。惜哉效颦客，心想劳婵娟。
杜甫,九成宫,苍山入百里，崖断如杵臼。曾宫凭风回，岌嶪土囊口。立神扶栋梁，凿翠开户牖。其阳产灵芝，其阴宿牛斗。纷披长松倒，揭gG怪石走。哀猿啼一声，客泪迸林薮。荒哉隋家帝，制此今颓朽。向使国不亡，焉为巨唐有。虽无新增修，尚置官居守。巡非瑶水远，迹是雕墙后。我行属时危，仰望嗟叹久。天王守太白，驻马更搔首。
陈子昂,还至张掖古城，闻东军告捷，赠韦五虚己,孟秋首归路，仲月旅边亭。闻道兰山战，相邀在井陉。屡斗关月满，三捷虏云平。汉军追北地，胡骑走南庭。君为幕中士，畴昔好言兵。白虎锋应出，青龙阵几成。披图见丞相，按节入咸京。宁知玉门道，翻作陇西行。北海朱旄落，东归白露生。纵横未得意，寂寞寡相迎。负剑空叹息，苍茫登古城。
岑参,佐郡思旧游,幸得趋紫殿，却忆侍丹墀。史笔众推直，谏书人莫窥。平生恒自负，垂老此安卑。同类皆先达，非才独后时。庭槐宿鸟乱，阶草夜虫悲。白发今无数，青云未有期。
祖咏,扈从御宿池,君王既巡狩，辇道入秦京。远树低枪垒，孤峰入幔城。寒疏清禁漏，夜警羽林兵。谁念迷方客，长怀魏阙情。
张籍,逢王建有赠,年状皆齐初有髭，鹊山漳水每追随。使君座下朝听易，处士庭中夜会诗。新作句成相借问，闲求义尽共寻思。经今三十馀年事，却说还同昨日时。
杜甫,北邻,明府岂辞满，藏身方告劳。青钱买野竹，白帻岸江皋。爱酒晋山简，能诗何水曹。时来访老疾，步屟到蓬蒿。
韦纾,赋得风动万年枝,嘉名标万祀，擢秀出深宫。嫩叶含烟霭，芳柯振惠风。参差摇翠色，绮靡舞晴空。气禀祯祥异，荣沾雨露同。天年方未极，圣寿比应崇。幸列华林里，知殊众木中。
皎然,奉酬袁使君高寺院新亭对雨（其亭即使君所创）,兹亭迹素浅，胜事并随公。法界飘香雨，禅窗洒竹风。浮烟披夕景，高鹤下秋空。冥寂四山久，宁期此会同。
法振,送韩侍御自使幕巡海北,微雨空山夜洗兵，绣衣朝拂海云清。幕中运策心应苦，马上吟诗卷已成。离亭不惜花源醉，古道犹看蔓草生。因说元戎能破敌，高歌一曲陇关情。
陆龟蒙,奉和袭美太湖诗二十首·崦里,山横路若绝，转楫逢平川。川中水木幽，高下兼良田。沟塍堕微溜，桑柘含疏烟。处处倚蚕箔，家家下鱼筌。騃犊卧新fO，野禽争折莲。试招搔首翁，共语残阳边。今来九州内，未得皆恬然。贼阵始吉语，狂波又凶年。吾翁欲何道，守此常安眠。笑我掉头去，芦中闻刺船。余知隐地术，可以齐真仙。终当从之游，庶复全于天。
张籍,送韩侍御归山,闻君久卧在云间，为佐嫖姚未得还。新结茅庐招隐逸，独骑骢马入深山。九灵洞口行应到，五粒松枝醉亦攀。明日珂声出城去，家僮不复扫柴关。
厉玄,元日观朝,玉座临新岁，朝盈万国人。火连双阙晓，仗列五门春。瑞雪销鸳瓦，祥光在日轮。天颜不敢视，称庆拜空频。
刘长卿,清明后登城眺望,风景清明后，云山睥睨前。百花如旧日，万井出新烟。草色无空地，江流合远天。长安在何处，遥指夕阳边。
岑参,题新乡王釜厅壁,怜君守一尉，家计复清贫。禄米尝不足，俸钱供与人。城头苏门树，陌上黎阳尘。不是旧相识，声同心自亲。
武三思,奉和春日游龙门应制,凤驾临香地，龙舆上翠微。星宫含雨气，月殿抱春辉。碧涧长虹下，雕梁早燕归。云疑浮宝盖，石似拂天衣。露草侵阶长，风花绕席飞。日斜宸赏洽，清吹入重闱。
杜甫,观安西兵过赴关中待命二首,四镇富精锐，摧锋皆绝伦。还闻献士卒，足以静风尘。老马夜知道，苍鹰饥著人。临危经久战，用急始如神。奇兵不在众，万马救中原。谈笑无河北，心肝奉至尊。孤云随杀气，飞鸟避辕门。竟日留欢乐，城池未觉喧。
高適,途中寄徐录事（比以王书见赠）,落日风雨至，秋天鸿雁初。离忧不堪比，旅馆复何如。君又几时去，我知音信疏。空多箧中赠，长见右军书。
戴叔伦,从军行,丈夫四方志，结发事远游。远游历燕蓟，独戍边城陬。西风垄水寒，明月关山悠。酬恩仗孤剑，十年弊貂裘。封侯属何人，蹉跎雪盈头。老马思故枥，穷鳞忆深流。弹铗动深慨，浩歌气横秋。报国期努力，功名良见收。
姚合,寄王玄伯,夜归晓出满衣尘，转觉才名带累身。莫觅旧来终日醉，世间杯酒属闲人。
韦庄,登咸阳县楼望雨,乱云如兽出山前，细雨和风满渭川。尽日空濛无所见，雁行斜去字联联。
张祜,周员外席上观柘枝（一作周员外出双舞柘枝妓）,画鼓拖环锦臂攘，小娥双换舞衣裳。金丝蹙雾红衫薄，银蔓垂花紫带长。鸾影乍回头并举，凤声初歇翅齐张。一时欻腕招残拍，斜敛轻身拜玉郎。
白居易,赠吴丹,巧者力苦劳，智者心苦忧。爱君无巧智，终岁闲悠悠。尝登御史府，亦佐东诸侯。手操纠谬简，心运决胜筹。宦途似风水，君心如虚舟。泛然而不有，进退得自由。今来脱豸冠，时往侍龙楼。官曹称心静，居处随迹幽。冬负南荣日，支体甚温柔。夏卧北窗风，枕席如凉秋。南山入舍下，酒瓮在床头。人间有闲地，何必隐林丘。顾我愚且昧，劳生殊未休。一入金门直，星霜三四周。主恩信难报，近地徒久留。终当乞闲官，退与夫子游。
许浑,金谷桃花,花在舞楼空，年年依旧红。泪光停晓露，愁态倚春风。开处妾先死，落时君亦终。东流两三片，应在夜泉中。
徐皓,晦日宴高氏林亭,绮筵乘暇景，琼醑对年华。门多金埒骑，路引璧人车。蘋早犹藏叶，梅残正落花。蔼蔼林亭晚，馀兴促流霞。
武则天,唐享昊天乐·第五,朝坛雾卷，曙岭烟沉。爰设筐币，式表诚心。筵辉丽璧，乐畅和音。仰惟灵鉴，俯察翘襟。
张说,对酒行巴陵作,留侯封万户，园令寿千金。本为成王业，初由赋上林。繁荣安足恃，霜露递相寻。鸟哭楚山外，猿啼湘水阴。梦中城阙近，天畔海云深。空对忘忧酌，离忧不去心。
张继,重经巴丘,昔年高接李膺欢，日泛仙舟醉碧澜。诗句乱随青草落，酒肠俱逐洞庭宽。浮生聚散云相似，往事冥微梦一般。今日片帆城下去，秋风回首泪阑干。
刘禹锡,赴连山途次德宗山陵寄张员外,常时并冕奉天颜，委佩低簪彩仗间。今日独来张乐地，万重云水望桥山。
武元衡,秋日对酒,行年过始衰，秋至独先悲。事往怜神魄，感深滋涕洟。百忧纷在虑，一醉兀无思。宝瑟拂尘匣，徽音凝朱丝。幽圃蕙兰气，烟窗松桂姿。我乏济时略，杖节抚藩维。山川大兵后，牢落空城池。惊沙犹振野，绿草生荒陂。物变风雨顺，人怀天地慈。春耕事秋战，戎马去封陲。波澜暗超忽，坚白亦磷缁。客有自嵩颍，重征栖隐期。丹诀学仙晚，白云归谷迟。君恩不可报，霜露绕南枝。
杜甫,行次盐亭县聊题四韵奉简严遂州蓬州两使君咨议诸昆季,马首见盐亭，高山拥县青。云溪花淡淡，春郭水泠泠。全蜀多名士，严家聚德星。长歌意无极，好为老夫听。
刘得仁,送雍陶侍御赴兖州裴尚书命,纶阁知孤直，翻论北巷贤。且縻莲幕里，会致玉阶前。洙泗秋微动，龟蒙月正圆。元戎军务息，清句待君联。
吕温,江陵酒中留别坐客,寻常纵恣倚青春，不契心期便不亲。今日烟波九疑去，相逢尽是眼中人。
戎昱,同辛兖州巢父虚副端岳相思献酬…兼呈辛魏二院长杨长宁,暮角发高城，情人坐中起。临觞不及醉，分散秋风里。虽有明月期，离心若千里。前欢反惆怅，后会还如此。焉得夜淹留，一回终宴喜。羁游复牵役，馆至重湖水。早晚泛归舟，吾从数君子。
NA,杂曲歌辞·凉州歌第二,朔风吹叶雁门秋，万里烟尘昏戍楼。征马长思青海北，胡笳夜听陇山头。
温庭筠,洛阳,巩树先春雪满枝，上阳宫柳啭黄鹂。桓谭未便忘西笑，岂为长安有凤池。
尚颜,宿清远峡山寺,寺近朝天路，多闻玉佩音。鉴人开慧眼，归鸟息禅心。磬接星河曙，窗连夏木深。此中能宴坐，何必在云林。
羊滔,游烂柯山,步登春岩里，更上最远山。聊见宇宙阔，遂令身世闲。清辉赏不尽，高驾何时还。石梁耸千尽，高盼出林。亘壑蹑丹虹，排云弄清影。路期访道客，游衍空井井。采薪穷冥搜，深路转清映。安知洞天里，偶坐得棋圣。至今追灵迹，可用陶静性。沙门何处人，携手俱灭迹。深入不动境，乃知真圆寂。有时归罗浮，白日见飞锡。
李频,朔中即事,关门南北杂戎夷，草木秋来即出师。落日风沙长暝早，穷冬雨雪转春迟。山头堠火孤明后，星外行人四绝时。自古边功何不立，汉家中外自相疑。
白居易,重赠李大夫,早接清班登玉陛，同承别诏直金銮。凤巢阁上容身稳，鹤锁笼中展翅难。流落多年应是命，量移远郡未成官。惭君独不欺憔悴，犹作银台旧眼看。
皎然,兵后送姚太祝赴选,两河兵已偃，处处见归舟。日夜故人散，江皋芳树秋。楚云伤远思，秦月忆佳游。名动春官籍，翩翩才少俦。
白居易,王昭君二首（时年十七）,满面胡沙满鬓风，眉销残黛脸销红。愁苦辛勤憔悴尽，如今却似画图中。汉使却回凭寄语，黄金何日赎蛾眉。君王若问妾颜色，莫道不如宫里时。
贯休,寄紫阁隐者,积翠藏一叟，常思未得游。不知在岩下，为复在峰头。苔上枯藤笐，泉淋破石楼。伊余更何事，不学此翁休。
孟浩然,永嘉别张子容,旧国余归楚，新年子北征。挂帆愁海路，分手恋朋情。日夕故园意，汀洲春草生。何时一杯酒，重与季鹰倾。
王昌龄,素上人影塔,物化同枯木，希夷明月珠。本来生灭尽，何者是虚无。一坐看如故，千龄独向隅。至人非别有，方外不应殊。
杨谏,长孙十一东山春夜见赠,故人谢城阙，挥手碧云期。溪月照隐处，松风生兴时。旧林日云暮，芳草岁空滋。甘与子成梦，请君同所思。
陆龟蒙,大堤,大堤春日暮，骢马解镂衢。请君留上客，容妾荐雕胡。
无可,新年,燃灯朝复夕，渐作长年身。紫阁未归日，青门又见春。掩关寒过尽，开定草生新。自有林中趣，谁惊岁去频。
雍陶,题君山（一作洞庭诗）,风波不动影沈沈，翠色全微碧色深。应是水仙梳洗处，一螺青黛镜中心。
姚合,赠王尊师,先生自说瀛洲路，多在青松白石间。海岸夜中常见日，仙宫深处却无山。犬随鹤去游诸洞，龙作人来问大还。今日偶闻尘外事，朝簪未掷复何颜。
高傪,东峰亭各赋一物得林中翠,杳霭无定状，霏微常满林。清风光不散，过雨色偏深。幽意赏难尽，终朝再招寻。
王建,县丞厅即事,宫殿半山上，人家高下居。古厅眠受魇，老吏语多虚。雨水洗荒竹，溪沙填废渠。圣朝收外府，皆自九天除。
李益,江南词,嫁得瞿塘贾，朝朝误妾期。早知潮有信，嫁与弄潮儿。
岑参,卫节度赤骠马歌,君家赤骠画不得，一团旋风桃花色。红缨紫鞚珊瑚鞭，玉鞍锦鞯黄金勒。请君鞲出看君骑，尾长窣地如红丝。自矜诸马皆不及，却忆百金新买时。香街紫陌凤城内，满城见者谁不爱。扬鞭骤急白汗流，弄影行骄碧蹄碎。紫髯胡雏金剪刀，平明剪出三騣高。枥上看时独意气，众中牵出偏雄豪。骑将猎向南山口，城南狐兔不复有。草头一点疾如飞，却使苍鹰翻向后。忆昨看君朝未央，鸣珂拥盖满路香。始知边将真富贵，可怜人马相辉光。男儿称意得如此，骏马长鸣北风起。待君东去扫胡尘，为君一日行千里。
刘长卿,登扬州栖灵寺塔,北塔凌空虚，雄观压川泽。亭亭楚云外，千里看不隔。遥对黄金台，浮辉乱相射。盘梯接元气，半壁栖夜魄。稍登诸劫尽，若骋排霄翮。向是沧洲人，已为青云客。雨飞千栱霁，日在万家夕。鸟处高却低，天涯远如迫。江流入空翠，海峤现微碧。向暮期下来，谁堪复行役。
卢鸿一,嵩山十志十首·云锦淙,云锦淙者，盖激溜冲攒，倾石丛倚，鸣湍叠濯，喷若雷风，诡辉分丽，焕若云锦。可以莹发灵瞩，幽玩忘归。及匪士观之，则反曰寒泉伤玉趾矣。词曰：水攒冲兮石丛耸，焕云锦兮喷汹涌。苔駮荦兮草夤缘，芳幂幂兮濑溅溅。石攒丛兮云锦淙，波连珠兮文沓缝。有洁冥者媚此幽，漱灵液兮乐天休，实获我心兮夫何求。
薛存诚,闻击壤,尧年听野老，击壤复何云。自谓欢由己，宁知德在君。气平闲易畅，声贺作难分。耕凿方随日，恩威比望云。篑桴均下调，和木等南薰。无落于吾事，谁将帝已闻。
贾岛,卢秀才南台,居在青门里，台当千万岑。下因冈助势，上有树交阴。陵远根才近，空长畔可寻。新晴登啸处，惊起宿枝禽。
白居易,初下汉江舟中作，寄两省给舍,秋水淅红粒，朝烟烹白鳞。一食饱至夜，一卧安达晨。晨无朝谒劳，夜无直宿勤。不知两掖客，何似扁舟人。尚想到郡日，且称守土臣。犹须副忧寄，恤隐安疲民。期年庶报政，三年当退身。终使沧浪水，濯吾缨上尘。
李赤,姑熟杂咏·天门山,迥出江水上，双峰自相对。岸映松色寒，石分浪花碎。参差远天际，缥缈晴霞外。落日舟去遥，回首沈青霭。
杜甫,得弟消息二首,近有平阴信，遥怜舍弟存。侧身千里道，寄食一家村。烽举新酣战，啼垂旧血痕。不知临老日，招得几人魂。汝懦归无计，吾衰往未期。浪传乌鹊喜，深负鶺鴒诗。生理何颜面，忧端且岁时。两京三十口，虽在命如丝。
陆龟蒙,相和歌辞·短歌行,爪牙在身上，陷阱犹可制。爪牙在胸中，剑戟无所畏。人言畏猛虎，谁是撩头毙。只见古来心，奸雄暗相噬。
姚合,送王求,士有经世筹，自无活身策。求食道路间，劳困甚徒役。我身与子同，日被饥寒迫。侧望卿相门，难入坚如石。为农昧耕耘，作商迷贸易。空把书卷行，投人买罪责。六月南风多，苦旱土色赤。坐家心尚焦，况乃远作客。羸马出郭门，饯饮晓连夕。愿君似醉肠，莫谩生忧戚。
李商隐,肠,有怀非惜恨，不奈寸肠何。即席回弥久，前时断固多。热应翻急烧，冷欲彻微波。隔树澌澌雨，通池点点荷。倦程山向背，望国阙嵯峨。故念飞书及，新欢借梦过。染筠休伴泪，绕雪莫追歌。拟问阳台事，年深楚语讹。
白居易,酬令狐留守尚书见赠十韵,长庆清风在，夔龙燮理馀。太和膏雨降，周邵保厘初。嵩少当宫署，伊瀍入禁渠。晓关开玉兔，夕钥纳银鱼。旧眷怜移疾，新吟念索居。离声双白鹂，行色一篮舆。罢免无馀俸，休闲有敝庐。慵于嵇叔夜，渴似马相如。酒每蒙酤我，诗尝许起予。洛中归计定，一半为尚书。
齐己,再游匡山,紫霄兼二老，相对倚空寒。久别成衰病，重来更上难。径危云母滑，崖旱瀑流干。目断岚烟际，神仙有石坛。
柳宗元,登柳州峨山,荒山秋日午，独上意悠悠。如何望乡处，西北是融州。
储光羲,寻徐山人遇马舍人,泊舟伊川右，正见野人归。日暮春山绿，我心清且微。岩声风雨度，水气云霞飞。复有金门客，来参萝薜衣。
孔德绍,送舍利宿定普岩,仁祠表虚旷，祇园展肃恭。栖息翠微岭，登顿白云峰。映流看夜月，临峰听晓钟。涧芳十步草，崖阴百丈松。萧然遥路绝，无复市朝踪。
殷文圭,省试夜投献座主,辟开公道选时英，神镜高悬鉴百灵。混沌分来融间气，欃枪灭处炫文星。烛然兰省三条白，山束龙门万仞青。圣教中兴周礼在，不劳干羽舞明庭。
李世民,望雪,冻云宵遍岭，素雪晓凝华。入牖千重碎，迎风一半斜。不妆空散粉，无树独飘花。萦空惭夕照，破彩谢晨霞。
陈翊,过马侍中亭,草色照双扉，轩车到客稀。苔衣香屐迹，花绶少尘飞。薄望怜池净，开畦爱雨肥。相过忘日昃，坐待白云归。
李白,杂歌谣辞·箜篌谣,攀天莫登龙，走山莫骑虎。贵贱结交心不移，唯有严陵及光武。周公称大圣，管蔡宁相容。汉谣一斗粟，不与淮南舂。兄弟尚路人，吾心安所从。它人方寸间，山海几千重。轻言托朋友，对面九疑峰。多花必早落，桃李不如松。管鲍久已死，何人继其踪。
李白,拟古,融融白玉辉，映我青蛾眉。宝镜似空水，落花如风吹。出门望帝子，荡漾不可期。安得黄鹤羽，一报佳人知。
王贞白,入塞,玉殿论兵事，君王诏出征。新除羽林将，曾破月支兵。惯历塞垣险，能分部落情。从今一战胜，不使虏尘生。
李绅,至潭州闻猿,昔陪天上三清客，今作端州万里人。湘浦更闻猿夜啸，断肠无泪可沾巾。
岑参,题梁锽城中高居,高住最高处，千家恒眼前。题诗饮酒后，只对诸峰眠。
义净,道希法师求法西域终于庵摩罗跋国后…聊题一绝,百苦忘劳独进影，四恩在念契流通。如何未尽传灯志，溘然于此遇途穷。
孟郊,渭上思归,独访千里信，回临千里河。家在吴楚乡，泪寄东南波。
马戴,集宿姚侍御宅怀永乐宰殷侍御,石田虞芮接，种树白云阴。穴闭神踪古，河流禹凿深。樵人应满郭，仙鸟几巢林。此会偏相语，曾供雪夜吟。
皮日休,军事院霜菊盛开，因书一绝寄上谏议,金华千点晓霜凝，独对壶觞又不能。已过重阳三十日，至今犹自待王弘。
吴商浩,宿山驿,文战何堪功未图，又驱羸马指天衢。露华凝夜渚莲尽，月彩满轮山驿孤。岐路辛勤终日有，乡关音信隔年无。好同范蠡扁舟兴，高挂一帆归五湖。
施肩吾,代征妇怨,寒窗羞见影相随，嫁得五陵轻薄儿。长短艳歌君自解，浅深更漏妾偏知。画裙多泪鸳鸯湿，云鬓慵梳玳瑁垂。何事不看霜雪里，坚贞惟有古松枝。
白居易,百炼镜－辨皇王鉴也,百炼镜，镕范非常规，日辰处所灵且祇。江心波上舟中铸，五月五日日午时。琼粉金膏磨莹已，化为一片秋潭水。镜成将献蓬莱宫，扬州长吏手自封。人间臣妾不合照，背有九五飞天龙。人人呼为天子镜，我有一言闻太宗。太宗常以人为镜，鉴古鉴今不鉴容。四海安危居掌内，百王治乱悬心中。乃知天子别有镜，不是扬州百炼铜。
护国,临川道中,出谷入谷路回转，秋风已至归期晚。举头何处望来踪，万仞千山鸟飞远。
灵澈,道边古坟》）绿竹岁寒在，故人衰老多。（《答范校书》）月色静中见，泉声深处闻。（《石帆山》）古观茅山下，诸峰欲曙时。真人是黄子，玉堂生紫芝。（《题李尊师堂》）禅门至六祖，衣钵无人得。（《题曹溪能大师奖山居》）古墓碑表折，荒垄松柏稀。（《伤古墓》）秋深知气正，家近觉山寒。（《登梨岭望越中》）山僧不记重阳日，因见茱萸忆去年。（《九日》）今非古狱下，莫向斗边看。（《宿延平怀古》）海月生残夜，江春入暮年。窗风枯砚水，山雨慢琴弦。（见《雪浪斋日记,松树有死枝，冢上唯莓苔。石门无人入，古木花不开。
陈陶,湓城赠别,楚岸青枫树，长随送远心。九江春水阔，三峡暮云深。气调桓伊笛，才华蔡琰琴。迢迢嫁湘汉，谁不重黄金。
裴迪,辋川集二十首·斤竹岭,明流纡且直，绿筱密复深。一径通山路，行歌望旧岑。
白居易,酬令公雪中见赠，讶不与梦得同相访,雪似鹅毛飞散乱，人披鹤氅立裴回。邹生枚叟非无兴，唯待梁王召即来。
韦庄,语松竹,庭前芳草绿于袍，堂上诗人欲二毛。多病不禁秋寂寞，雨松风竹莫骚骚。
刘长卿,恩敕重推使牒追赴苏州，次前溪馆作,渐入云峰里，愁看驿路闲。乱鸦投落日，疲马向空山。且喜怜非罪，何心恋末班。天南一万里，谁料得生还。
灵澈,远公墓,古墓石棱棱，寒云晚景凝。空悲虎溪月，不见雁门僧。
王若岩,试越裳贡白雉,素翟宛昭彰，遥遥自越裳。冰晴朝映日，玉羽夜含霜。岁月三年远，山川九泽长。来从碧海路，入见白云乡。作瑞兴周后，登歌美汉皇。朝天资孝理，惠化且无疆。
罗邺,落第东归,年年春色独怀羞，强向东归懒举头。莫道还家便容易，人间多少事堪愁。
王建,南中,天南多鸟声，州县半无城。野市依蛮姓，山村逐水名。瘴烟沙上起，阴火雨中生。独有求珠客，年年入海行。
故台城妓,诗（金陵黄进士梦遇台城故妓，自云今为吴神乐部）,歌罢玉楼月，舞残金缕衣。匀钿收迸节，敛黛别重闱。网断蛛犹织，梁春燕不归。那堪回首处，江步野棠飞。
张九龄,和姚令公哭李尚书乂,贵贱虽殊等，平生窃下风。云泥势已绝，山海纳还通。忽叹登龙者，翻将吊鹤同。琴诗犹可托，剑履独成空。畴昔尝论礼，兴言每匪躬。人思崔琰议，朝掩祭遵公。作善神何酷，依仁命不融。天文虚北斗，人事罢南宫。上宰既伤旧，下流弥感衷。无恩报国士，徒欲问玄穹。
杜甫,屏迹三首,用拙存吾道，幽居近物情。桑麻深雨露，燕雀半生成。村鼓时时急，渔舟个个轻。杖藜从白首，心迹喜双清。晚起家何事，无营地转幽。竹光团野色，舍影漾江流。失学从儿懒，长贫任妇愁。百年浑得醉，一月不梳头。衰颜甘屏迹，幽事供高卧。鸟下竹根行，龟开萍叶过。年荒酒价乏，日并园蔬课。犹酌甘泉歌，歌长击樽破。
皮日休,石榴歌,蝉噪秋枝槐叶黄，石榴香老愁寒霜。流霞包染紫鹦粟，黄蜡纸裹红瓠房。玉刻冰壶含露湿，斓斑似带湘娥泣。萧娘初嫁嗜甘酸，嚼破水精千万粒。
李山甫,早春微雨,怪来莺蝶似凝愁，不觉看花暂湿头。疏影未藏千里树，远阴微翳万家楼。青罗舞袖纷纷转，红脸啼珠旋旋收。岁旱且须教济物，为霖何事爱风流。
颜真卿,五言重送横飞联句,春田草未齐，春水满长溪。出饯风初暖，攀光日渐西。归期江上远，别思月中迷。
白居易,五年秋病后独宿香山寺三绝句,经年不到龙门寺，今夜何人知我情。还向畅师房里宿，新秋月色旧滩声。饮徒歌伴今何在，雨散云飞尽不回。从此香山风月夜，只应长是一身来。石盆泉畔石楼头，十二年来昼夜游。更过今年年七十，假如无病亦宜休。
韦应物,过扶风精舍旧居，简朝宗、巨川兄弟,佛刹出高树，晨光闾井中。年深念陈迹，迨此独忡忡。零落逢故老，寂寥悲草虫。旧宇多改构，幽篁延本丛。栖止事如昨，芳时去已空。佳人亦携手，再往今不同。新文聊感旧，想子意无穷。
李白,寻山僧不遇作,石径入丹壑，松门闭青苔。闲阶有鸟迹，禅室无人开。窥窗见白拂，挂壁生尘埃。使我空叹息，欲去仍裴回。香云遍山起，花雨从天来。已有空乐好，况闻青猿哀。了然绝世事，此地方悠哉。
阎朝隐,奉和圣制春日幸望春宫应制,句芒人面乘两龙，道是春神卫九重。彩胜年年逢七日，酴醿岁岁满千钟。宫梅间雪祥光遍，城柳含烟淑气浓。醉倒君前情未尽，愿因歌舞自为容。
白居易,重伤小女子,学人言语凭床行，嫩似花房脆似琼。才知恩爱迎三岁，未辨东西过一生。汝异下殇应杀礼，吾非上圣讵忘情。伤心自叹鸠巢拙，长堕春雏养不成。
徐夤,读史,亚父凄凉别楚营，天留三杰翼龙争。高才无主不能用，直道有时方始平。喜愠子文何颖悟，卷藏蘧瑗甚分明。须知饮啄繇天命，休问黄河早晚清。
胡曾,咏史诗·夷门,六龙冉冉骤朝昏，魏国贤才杳不存。唯有侯嬴在时月，夜来空自照夷门。
李中,访蔡文庆处士留题,幽人栖息处，一到涤尘心。藓色花阴阔，棋声竹径深。篱根眠野鹿，池面戏江禽。多谢相留宿，开樽拂素琴。
曹邺,姑苏台,南宫酒未销，又宴姑苏台。美人和泪去，半夜阊门开。相对正歌舞，笑中闻鼓鼙。星散九重门，血流十二街。一去成万古，台尽人不回。时闻野田中，拾得黄金钗。
成彦雄,煎茶,岳寺春深睡起时，虎跑泉畔思迟迟。蜀茶倩个云僧碾，自拾枯松三四枝。
李白,笑歌行（以下二首，苏轼云是伪作）,笑矣乎，笑矣乎。君不见曲如钩，古人知尔封公侯。君不见直如弦，古人知尔死道边。张仪所以只掉三寸舌，苏秦所以不垦二顷田。笑矣乎，笑矣乎。君不见沧浪老人歌一曲，还道沧浪濯吾足。平生不解谋此身，虚作离骚遣人读。笑矣乎，笑矣乎。赵有豫让楚屈平，卖身买得千年名。巢由洗耳有何益，夷齐饿死终无成。君爱身后名，我爱眼前酒。饮酒眼前乐，虚名何处有。男儿穷通当有时，曲腰向君君不知。猛虎不看几上肉，洪炉不铸囊中锥。笑矣乎，笑矣乎。宁武子，朱买臣，扣角行歌背负薪。今日逢君君不识，岂得不如佯狂人。
韩溉,竹,树色连云万叶开，王孙不厌满庭栽。凌霜尽节无人见，终日虚心待凤来。谁许风流添兴咏，自怜潇洒出尘埃。朱门处处多闲地，正好移阴覆翠苔。
李山甫,春日商山道中作,一径春光里，扬鞭入翠微。风来花落帽，云过雨沾衣。谷鸟衔枝去，巴人负笈归。残阳更惆怅，前路客亭稀。
韩偓,僧影,山色依然僧已亡，竹间疏磬隔残阳。智灯已灭馀空烬，犹自光明照十方。
无可,雪,松亚竹珊珊，心知万井欢。山明迷旧径，溪满涨新澜。客醉瑶台曙，兵防玉塞寒。红楼知有酒，谁肯学袁安。
张籍,琴曲歌辞·别鹤,双鹤出云谿，分飞各自迷。空巢在松杪，折羽落江泥。寻水终不饮，逢林亦未栖。别离应易老，万里两凄凄。
郭震,米囊花,开花空道胜于草，结实何曾济得民。却笑野田禾与黍，不闻弦管过青春。
吕温,初发道州答崔三连州题海阳亭见寄绝句,吏中习隐好跻攀，不扰疲人便自闲。闻说殷勤海阳事，令人转忆舜祠山。
灵一,宿天柱观（一作宿灵洞观）,石室初投宿，仙翁喜暂容。花源隔水见，洞府过山逢。泉涌阶前地，云生户外峰。中宵自入定，非是欲降龙。
李峤,二月奉教作,柳陌莺初啭，梅梁燕始归。和风泛紫若，柔露濯青薇。日艳临花影，霞翻入浪晖。乘春重游豫，淹赏玩芳菲。
雍裕之,芦花,夹岸复连沙，枝枝摇浪花。月明浑似雪，无处认渔家。
杜甫,春日忆李白,白也诗无敌，飘然思不群。清新庾开府，俊逸鲍参军。渭北春天树，江东日暮云。何时一尊酒，重与细论文。
钱起,题苏公林亭,平津东阁在，别是竹林期。万叶秋声里，千家落照时。门随深巷静，窗过远钟迟。客位苔生处，依然又赋诗。
李白,赠僧崖公,昔在朗陵东，学禅白眉空。大地了镜彻，回旋寄轮风。揽彼造化力，持为我神通。晚谒泰山君，亲见日没云。中夜卧山月，拂衣逃人群。授余金仙道，旷劫未始闻。冥机发天光，独朗谢垢氛。虚舟不系物，观化游江濆。江濆遇同声，道崖乃僧英。说法动海岳，游方化公卿。手秉玉麈尾，如登白楼亭。微言注百川，亹亹信可听。一风鼓群有，万籁各自鸣。启闭八窗牖，托宿掣电霆。自言历天台，搏壁蹑翠屏。凌兢石桥去，恍惚入青冥。昔往今来归，绝景无不经。何日更携手，乘杯向蓬瀛。
姚合,送敬法师归福州,结得随缘伴，蝉鸣方出关。新经译旧寺，故国与谁还。斋为无钟早，心因罢讲闲。东南数千里，何处不逢山。
白居易,赠内子,白发长兴叹，青娥亦伴愁。寒衣补灯下，小女戏床头。暗淡屏帏故，凄凉枕席秋。贫中有等级，犹胜嫁黔娄。
杜牧,偶题,道在人间或可传，小还轻变已多年。今来海上升高望，不到蓬莱不是仙。
鲍溶,题吴征君岩居,尧泽润天下，许由心不知。真风存绵绵，常与达者期。有道吾不仕，有生吾不欺。澹然灵府中，独见太古时。地脉发醴泉，岩根生灵芝。天文若通会，星影应离离。亭亭傅氏岩，何独万古思。
储光羲,次天元十载华阴发兵，作时有郎官点发,鬼方生猃狁，时寇卢龙营。帝念霍嫖姚，诏发咸林兵。天星下文阁，简师临我城。三陌观勇夫，五饵谋长缨。雷野大车发，震云灵鼓鸣。太华色莽苍，清渭风交横。胡马悲雨雪，诗人歌旆旌。阏氏为女奴，单于作边氓。神皇麒麟阁，大将不书名。
李绅,过梅里七首家…今敝庐数堵犹存今列题于后·翡翠坞,翡翠飞飞绕莲坞，一啄嘉鱼一鸣舞。莲茎触散莲叶欹，露滴珠光似还浦。虞人掠水轻浮弋，翡翠惊飞飞不息。直上层空翠影高，还向云间双比翼。弹射莫及弋不得，日暮虞人空叹息。
罗隐,寄三衢孙员外,小敷文伯见何时，南望三衢渴复饥。天子未能崇典诰，诸生徒欲恋旌旗。风高绿野苗千顷，露冷平楼酒满卮。尽是数旬陪奉处，使君争肯不相思。
许浑,送崔珦入朝,书剑功迟白发新，强登萧寺送归秦。月斜松桂倚高阁，明夜江南江北人。
白居易,寒食日寄杨东川,不知杨六逢寒食，作底欢娱过此辰。兜率寺高宜望月，嘉陵江近好游春。蛮旗似火行随马，蜀妓如花坐绕身。不使黔娄夫妇看，夸张富贵向何人。
苏拯,山中道者,筇杖六尺许，坐石流泉所。举头看古松，似对仙鹤语。是时天气清，四迥无尘侣。顾我笑相迎，知有丹砂异。
NA,高侍郎诗,危冠高袖楚宫妆，独步闲庭逐夜凉。自把玉簪敲砌竹，清歌一曲月如霜。
杜甫,茅屋为秋风所破歌,八月秋高风怒号，卷我屋上三重茅。茅飞度江洒江郊，高者挂罥长林梢，下者飘转沉塘坳。南村群童欺我老无力，忍能对面为盗贼，公然抱茅入竹去。唇焦口燥呼不得，归来倚杖自叹息。俄顷风定云墨色，秋天漠漠向昏黑。布衾多年冷似铁，骄儿恶卧踏里裂。床床屋漏无干处，雨脚如麻未断绝。自经丧乱少睡眠，长夜沾湿何由彻。安得广厦千万间，大庇天下寒士俱欢颜，风雨不动安如山。呜呼何时眼前突兀见此屋，吾庐独破受冻死亦足。
刘禹锡,题集贤阁,凤池西畔图书府，玉树玲珑景气闲。长听馀风送天乐，时登高阁望人寰。青山云绕栏干外，紫殿香来步武间。曾是先贤翔集地，每看壁记一惭颜。
耿湋,客行赠人,旅行虽别路，日暮各思归。欲下今朝泪，知君亦湿衣。
李中,书郭判官幽斋壁,不妨公退尚清虚，创得幽斋兴有馀。要引好风清户牖，旋栽新竹满庭除。倾壶待客花开后，煮茗留僧月上初。更有野情堪爱处，石床苔藓似匡庐。
徐玄之,采莲,越艳荆姝惯采莲，兰桡画楫满长川。秋来江上澄如练，映水红妆如可见。此时莲浦珠翠光，此日荷风罗绮香。纤手周游不暂息，红英烂熳殊未极。夕鸟栖林人欲稀，长歌哀怨采莲归。
陈羽,长安早春言志,九衢日暖树苍苍，万里吴人忆水乡。汉主未曾亲羽猎，不知将底谏君王。
顾况,江村乱后,江村日暮寻遗老，江水东流横浩浩。竹里闲窗不见人，门前旧路生青草。
皇甫曾,玉山岭上作,悠悠驱匹马，征路上连冈。晚翠深云窦，寒台净石梁。秋花偏似雪，枫叶不禁霜。愁见前程远，空郊下夕阳。
长孙佐辅,山行书事,日落风bk々，驱车行远郊。中心有所悲，古墓穿黄茅。茅中狐兔窠，四面乌鸢巢。鬼火时独出，人烟不相交。行行近破村，一径欹还坳。迎霜听蟋蟀，向月看蟏蛸。翁喜客来至，客业羞厨庖。浊醪夸泼蚁，时果仍新苞。相劝对寒灯，呼儿爇枯梢。性朴颇近古，其言无斗筲。忧欢世上并，岁月途中抛。谁知问津客，空作扬雄嘲。
元结,宴湖上亭作,广亭盖小湖，湖亭实清旷。轩窗幽水石，怪异尤难状。石尊能寒酒，寒水宜初涨。岸曲坐客稀，杯浮上摇漾。远水入帘幕，淅沥吹酒舫。欲去未回时，飘飘正堪望。酣兴思共醉，促酒更相向。舫去若惊凫，溶瀛满湖浪。朝来暮忘返，暮归独惆怅。谁肯爱林泉，从吾老湖上。
柳宗元,种朮,守闲事服饵，采朮东山阿。东山幽且阻，疲苶烦经过。戒徒劚灵根，封植閟天和。违尔涧底石，彻我庭中莎。土膏滋玄液，松露坠繁柯。南东自成亩，缭绕纷相罗。晨步佳色媚，夜眠幽气多。离忧苟可怡，孰能知其他。爨竹茹芳叶，宁虑瘵与瘥。留连树蕙辞，婉娩采薇歌。悟拙甘自足，激清愧同波。单豹且理内，高门复如何。
李白,送裴十八图南归嵩山二首,何处可为别，长安青绮门。胡姬招素手，延客醉金樽。临当上马时，我独与君言。风吹芳兰折，日没鸟雀喧。举手指飞鸿，此情难具论。同归无早晚，颍水有清源。君思颍水绿，忽复归嵩岑。归时莫洗耳，为我洗其心。洗心得真情，洗耳徒买名。谢公终一起，相与济苍生。
徐铉,送萧尚书致仕归庐陵,江海分飞二十春，重论前事不堪闻。主忧臣辱谁非我，曲突徙薪唯有君。金紫满身皆外物，雪霜垂领便离群。鹤归华表望不尽，玉笥山头多白云。
姚合,独居,深闭柴门长不出，功夫自课少闲时。翻音免问他人字，覆局何劳对手棋。生计如云无定所，穷愁似影每相随。到头归向青山是，尘路茫茫欲告谁。
韦应物,种药,好读神农书，多识药草名。持缣购山客，移莳罗众英。不改幽涧色，宛如此地生。汲井既蒙泽，插楥亦扶倾。阴颖夕房敛，阳条夏花明。悦玩从兹始，日夕绕庭行。州民自寡讼，养闲非政成。
王维,春日直门下省早朝（时为右补阙）,骑省直明光，鸡鸣谒建章。遥闻侍中珮，闇识令君香。玉漏随铜史，天书拜夕郎。旌旗映阊阖，歌吹满昭阳。官舍梅初紫，宫门柳欲黄。愿将迟日意，同与圣恩长。
韦庄,樱桃树,记得初生雪满枝，和蜂和蝶带花移。而今花落游蜂去，空作主人惆怅诗。
李中,庐山栖隐洞谭先生院留题,坛畔归云冷湿襟，拂苔移石坐花阴。偶然醒得庄周梦，始觉玄门兴味深。
齐己,送相里秀才赴举,两上东堂不见春，文明重去有谁亲。曾逢少海尊前客，旧是神仙会里人。已遂风云催化羽，却将雷电助烧鳞。明年自此登龙后，回首荆门一路尘。
于鹄,游瀑泉寺,日夕寻未遍，古木寺高低。粉壁犹遮岭，朱楼尚隔溪。厨窗通涧鼠，殿迹立山鸡。更有无人处，明朝独向西。
皎然,与朝阳山人张朝夜集湖亭，赋得各言其志,洞庭孤月在，秋色望无边。零露积衰草，寒螀鸣古田。茫茫区中想，寂寂尘外缘。从此悟浮世，胡为伤暮年。
沈佺期,度安海入龙编,我来交趾郡，南与贯胸连。四气分寒少，三光置日偏。尉佗曾驭国，翁仲久游泉。邑屋遗甿在，鱼盐旧产传。越人遥捧翟，汉将下看鸢。北斗崇山挂，南风涨海牵。别离频破月，容鬓骤催年。昆弟推由命，妻孥割付缘。梦来魂尚扰，愁委疾空缠。虚道崩城泪，明心不应天。
韦应物,寄畅当（闻以子弟被召从军）,寇贼起东山，英俊方未闲。闻君新应募，籍籍动京关。出身文翰场，高步不可攀。青袍未及解，白羽插腰间。昔为琼树枝，今有风霜颜。秋郊细柳道，走马一夕还。丈夫当为国，破敌如摧山。何必事州府，坐使鬓毛斑。
李白,江夏行,忆昔娇小姿，春心亦自持。为言嫁夫婿，得免长相思。谁知嫁商贾，令人却愁苦。自从为夫妻，何曾在乡土。去年下扬州，相送黄鹤楼。眼看帆去远，心逐江水流。只言期一载，谁谓历三秋。使妾肠欲断，恨君情悠悠。东家西舍同时发，北去南来不逾月。未知行李游何方，作个音书能断绝。适来往南浦，欲问西江船。正见当垆女，红妆二八年。一种为人妻，独自多悲凄。对镜便垂泪，逢人只欲啼。不如轻薄儿，旦暮长相随。悔作商人妇，青春长别离。如今正好同欢乐，君去容华谁得知。
陈子昂,同宋参军之问梦赵六赠卢陈二子之作,晓霁望嵩丘，白云半岩足。氛氲涵翠微，宛如嬴台曲。故人昔所尚，幽琴歌断续。变化竟无常，人琴遂两亡。白云失处所，梦想暧容光。畴昔疑缘业，儒道两相妨。前期许幽报，迨此尚茫茫。晤言既已失，感叹情何一。始忆携手期，云台与峨眉。达兼济天下，穷独善其时。诸君推管乐，之子慕巢夷。奈何苍生望，卒为黄绶欺。铭鼎功未立，山林事亦微。抚孤一流恸，怀旧日暌违。卢子尚高节，终南卧松雪。宋侯逢圣君，骖驭游青云。而我独蹭蹬，语默道犹屯。征戍在辽阳，蹉跎草再黄。丹丘恨不及，白露已苍苍。远闻山阳赋，感涕下沾裳。
钱起,仲春宴王补阙城东小池,王孙兴至幽寻好，芳草春深景气和。药院爱随流水入，山斋喜与白云过。犹嫌巢鹤窥人远，不厌丛花对客多。醉来倚玉无馀事，目送归鸿笑复歌。
刘禹锡,和乐天题真娘墓,薝卜林中黄土堆，罗襦绣黛已成灰。芳魂虽死人不怕，蔓草逢春花自开。幡盖向风疑舞袖，镜灯临晓似妆台。吴王娇女坟相近，一片行云应往来。
许彬,送人下第归江州,名高不俟召，操赋献君门。偶屈应缘数，他人尽为冤。新春城外路，旧隐水边村。归去无劳久，知音待更论。
储光羲,贻袁三拾遗谪作,倾盖洛之滨，依然心事亲。龙门何以峻，曾是好词人。珥笔朝文陛，含章讽紫宸。帝城多壮观，被服长如春。天子俭为德，而能清约身。公卿尽虚位，天下自趣尘。如君物望美，令德声何已。高帝黜儒生，文皇谪才子。朝廷非不盛，谴谪良难恃。路出大江阴，川行碧峰里。斯言徒自玷，白玉岂为滓。希声尽众人，深识唯知己。知己怨生离，悠悠天一涯。寸心因梦断，孤愤为年移。花满芙蓉阙，春深朝夕池。空令千万里，长望白云垂。
张祜,题润州甘露寺,千重构横险，高步出尘埃。日月光先见，江山势尽来。冷云归水石，清露滴楼台。况是东溟上，平生意一开。
徐晶,同蔡孚五亭咏,章奏中京罢，云泉别业归。拂琴铺野席，牵柳挂朝衣。翡翠巢书幌，鸳鸯立钓矶。幽栖可怜处，春事满林扉。
陆希声,阳羡杂咏十九首·观鱼亭,惠施徒自学多方，谩说观鱼理未长。不得庄生濠上旨，江湖何以见相忘。
张蠙,题紫阁院,上方人海外，苔径上千层。洞壑有灵药，房廊无老僧。古岩雕素像，乔木挂寒灯。每到思修隐，将回苦不能。
归仁,酬沈先辈卷,一百八十首，清泠韵可敲。任从人不爱，终是我难抛。桂魄吟来满，蒲团坐得凹。先生声价在，寰宇几人抄。
李颀,谒张果先生,先生谷神者，甲子焉能计。自说轩辕师，于今几千岁。寓游城郭里，浪迹希夷际。应物云无心，逢时舟不系。餐霞断火粒，野服兼荷制。白雪净肌肤，青松养身世。韬精殊豹隐，炼骨同蝉蜕。忽去不知谁，偶来宁有契。二仪齐寿考，六合随休憩。彭聃犹婴孩，松期且微细。尝闻穆天子，更忆汉皇帝。亲屈万乘尊，将穷四海裔。车徒遍草木，锦帛招谈说。八骏空往还，三山转亏蔽。吾君感至德，玄老欣来诣。受箓金殿开，清斋玉堂闭。笙歌迎拜首，羽帐崇严卫。禁柳垂香炉，宫花拂仙袂。祈年宝祚广，致福苍生惠。何必待龙髯，鼎成方取济。
韦承庆,直中书省,清切凤凰池，扶疏鸡树枝。唯应集鸾鹭，何为宿羁雌。大造乾坤辟，深恩雨露垂。昆蚑皆含养，驽骀亦驱驰。木偶翻为用，芝泥忽滥窥。九思空自勉，五字本无施。徒喜逢千载，何阶答二仪。萤光向日尽，蚊力负山疲。禁宇庭除阔，闲宵钟箭移。暗花临户发，残月下帘欹。白发随年改，丹心为主披。命将时共泰，言与行俱危。寄谢巢由客，尧年正在斯。
虞世南,咏萤,的历流光小，飘飖弱翅轻。恐畏无人识，独自暗中明。
贾岛,赴南巴留别苏台知己,人过梅岭上，岁岁北风寒。落日孤舟去，青山万里看。猿声湘水静，草色洞庭宽。已料生涯事，只应持钓竿。
王贞白,杂曲歌辞·妾薄命,薄命头欲白，频年嫁不成。秦娥未十五，昨夜事公卿。岂有机杼力，空传歌舞名。妾专修妇德，媒氏却相轻。
李端,送韩绅卿,春雨昨开花，秋霜忽沾草。荣枯催日夕，去住皆须老。君望汉家原，高坟渐成道。
莫宣卿,句,我本南山凤，岂同凡鸟群。
胡曾,咏史诗·轵道,汉祖西来秉白旄，子婴宗庙委波涛。谁怜君有翻身术，解向秦宫杀赵高。
郑谷,乾符丙申岁奉试春涨曲江池（用春字）,王泽尚通津，恩波此日新。深疑一夜雨，宛似五湖春。泛滟翘振鹭，澄清跃紫鳞。翠低孤屿柳，香失半汀蘋。凤辇寻佳境，龙舟命近臣。桂花如入手，愿作从游人。
阴行先,和张燕公湘中九日登高,重阳初启节，无射正飞灰。寂寞风蝉至，连翩霜雁来。山棠红叶下，岸菊紫花开。今日桓公座，多愧孟嘉才。
白居易,早入皇城赠王留守仆射,津桥残月晓沈沈，风露凄清禁署深。城柳宫槐谩摇落，悲愁不到贵人心。
虞世南,咏舞,繁弦奏渌水，长袖转回鸾。一双俱应节，还似镜中看。
贾岛,送玄岩上人归西蜀,玉垒山中寺，幽深胜概多。药成彭祖捣，顶受七轮摩。去腊催今夏，流光等逝波。会当依粪扫，五岳遍头陀。
鲍溶,答客,竹间深路马惊嘶，独入蓬门半似迷。劳问圃人终岁事，桔槔声里雨春畦。
崔橹,过南城县麻姑山,似前如却玉堆堆，薄带轻烟翠好裁。斜倚兔钩孤影伴，校低仙掌一头来。盘疑虎伏形难写，展认龙拏势未回。惊讶昔人曾羽化，此中争不接瑶台。诗手难题画手惭，浅青浓碧叠东南。尘愁世界忙心在，霞伴神仙稳梦酣。雨涕自悲看雪鬓，星冠无计整云篸。家风负荷须名宦，可惜千峰绿似蓝。差烟危碧半斜晖，何代仙人此羽飞。高袖镇长寒柏暗，古祠时复彩云归。红尘鞭马颜将换，碧落骖鸾意有违。声利系身家系念，今生辜负六铢衣。
孟郊,和令狐侍郎、郭郎中题项羽庙,碧草凌古庙，清尘锁秋窗。当时独宰割，猛志谁能降。鼓气雷作敌，剑光电为双。新悲徒自起，旧恨空浮江。
潘咸,长安春暮,客在关西春暮夜，还同江外已清明。三更独立看花月，惟欠子规啼一声。
贾岛,夏夜登南楼,水岸寒楼带月跻，夏林初见岳阳溪。一点新萤报秋信，不知何处是菩提。
白居易,池畔二首,结构池西廊，疏理池东树。此意人不知，欲为待月处。持刀gN密竹，竹少风来多。此意人不会，欲令池有波。
李绅,新楼诗二十首·重台莲,绿荷舒卷凉风晓，红萼开萦紫菂重。游女汉皋争笑脸，二妃湘浦并愁容。自含秋露贞姿结，不竞春妖冶态秾。终恐玉京仙子识，却将归种碧池峰。
罗隐,除夜寄张达,梅花已著眼，竹叶况粘唇。只此留残岁，那堪忆故人。乱罹书不远，衰病日相亲。江浦思归意，明朝又一春。
徐光溥,同刘侍郎咏笋,迸出班犀数十株，更添幽景向蓬壶。出来似有凌云势，用作丹梯得也无。
顾况,续茅山秀才吟,驻马上山阿，风来屎气多。
王建,新授戒尼师,新短方裙叠作棱，听钟洗钵绕青蝇。自知戒相分明后，先出坛场礼大僧。
赵嘏,陪韦中丞宴扈都头花园（一作楚州宴花楼）,门下烟横载酒船，谢家携客醉华筵。寻花偶坐将军树，饮水方重刺史天。几曲艳歌春色里，断行高鸟暮云边。分明听得舆人语，愿及行春更一年。
李绅,莺莺歌（一作东飞伯劳西飞燕歌，为莺莺作）,伯劳飞迟燕飞疾，垂杨绽金花笑日。绿窗娇女字莺莺，金雀娅鬟年十七。黄姑上天阿母在，寂寞霜姿素莲质。门掩重关萧寺中，芳草花时不曾出。
贯休,酬周相公见赠,三界无家是出家，岂宜拊凤睹新麻。幸生白发逢今圣，曾梦青莲映玉沙。境陟名山烹锦水，睡忘东白洞平茶。喜擎绣段攀金鼎，谢脁馀霞始是霞。
李璟,保大五年元日大雪同太弟景遂汪王景逖齐王…登楼赋,珠帘高卷莫轻遮，往往相逢隔岁华。春气昨宵飘律管，东风今日放梅花。素姿好把芳姿掩，落势还同舞势斜。坐有宾朋尊有酒，可怜清味属侬家。
许学士,天关回到世吟,九霄云路奇哉险，曾把冲身入太和。今日东归浑似梦，望崖回首隔天波。
贯休,蓟北寒月作,蓟门寒到骨，战碛雁相悲。古屋不胜雪，严风欲断髭。清吟得冷句，远念失佳期。寂寞谁相问，迢迢天一涯。
齐己,竹里作六韵,我来深处坐，剩觉有吟思。忽似潇湘岸，欲生风雨时。冷烟濛古屋，干箨堕秋墀。径熟因频入，身闲得遍欹。踏多鞭节损，题乱粉痕隳。犹见前山叠，微茫隔短篱。
雍裕之,题蒲葵扇,倾心曾向日，在手幸摇风。羡尔逢提握，知名自谢公。
孟郊,南浦篇,南浦桃花亚水红，水边柳絮由春风。鸟鸣喈喈烟濛濛，自从远送对悲翁。此翁已与少年别，唯忆深山深谷中。
张祜,樱桃,石榴未拆梅犹小，爱此山花四五株。斜日庭前风袅袅，碧油千片漏红珠。
齐己,春日西湖作,一水绕孤岛，闲门掩春草。曾无长者辙，枉此问衰老。
王绩,在京思故园见乡人问,旅泊多年岁，老去不知回。忽逢门前客，道发故乡来。敛眉俱握手，破涕共衔杯。殷勤访朋旧，屈曲问童孩。衰宗多弟侄，若个赏池台。旧园今在否，新树也应栽。柳行疏密布，茅斋宽窄裁。经移何处竹，别种几株梅。渠当无绝水，石计总生苔。院果谁先熟，林花那后开。羁心只欲问，为报不须猜。行当驱下泽，去剪故园莱。
岑参,秋思,那知芳岁晚，坐见寒叶堕。吾不如腐草，翻飞作萤火。
徐凝,八月九月望夕雨,八月繁云连九月，两回三五晦漫漫。一年怅望秋将尽，不得常娥正面看。
贾岛,送李登少府,伊阳耽酒尉，朗咏醉醒新。应见嵩山里，明年踯躅春。一千寻树直，三十六峰邻。流水潺潺处，坚贞玉涧珉。
李商隐,大卤平后移家到永乐县居书怀十韵寄刘韦…于此县寄居,驱马绕河干，家山照露寒。依然五柳在，况值百花残。昔去惊投笔，今来分挂冠。不忧悬磬乏，乍喜覆盂安。甑破宁回顾，舟沉岂暇看。脱身离虎口，移疾就猪肝。鬓入新年白，颜无旧日丹。自悲秋获少，谁惧夏畦难。逸志忘鸿鹄，清香披蕙兰。还持一杯酒，坐想二公欢。
马湘,题龙兴观壁,世有无穷事，生知遂百春。问程方外路，宜是上清人。
李山甫,下第献所知三首,偶向江头别钓矶，等闲经岁与心违。虚教六尺受辛苦，枉把一身忧是非。青桂本来无欠负，碧霄何处有因依。春风不用相催促，回避花时也解归。不识人间巧路岐，只将端拙泥神祇。与他名利本无分，却共水云曾有期。大抵物情应莫料，近来天意也须疑。自怜心计今如此，凭仗春醪为解颐。十年磨镞事锋铓，始逐朱旗入战场。四海风云难际会，一生肝胆易开张。退飞莺谷春零落，倒卓龙门路渺茫。今日惭知也惭命，笑馀歌罢忽凄凉。
殷文圭,次韵九华杜先辈重阳寄投宛陵丞相,日下飞声彻不毛，酒醒时得广离骚。先生鬓为吟诗白，上相心因治国劳。千乘信回鱼榼重，九华秋迥凤巢高。强酬小谢重阳句，沙恨无金尽日淘。
韩偓,寄友人,伤时惜别心交加，支颐一向千咨嗟。旷野风吹寒食月，广庭烟著黄昏花。长拟醺酣遗世事，若为局促问生涯。夫君亦是多情者，几处将愁殢酒家。
徐夤,杏园,杏苑箫声好醉乡，春风嘉宴更无双。凭谁为谑穆天子，莫把瑶池并曲江。
韩愈,早赴街西行香赠卢李二中舍人（卢汀、李逢吉也）,天街东西异，祗命遂成游。月明御沟晓，蝉吟堤树秋。老僧情不薄，僻寺境还幽。寂寥二三子，归骑得相收。
章孝标,览杨校书文卷,跪伸霜素剖琅玕，身堕瑶池魄暗寒。红锦晚开云母殿，白珠秋写水精盘。情高鹤立昆仑峭，思壮鲸跳渤澥宽。谁有轩辕古铜片，为持相并照妖看。
丘悦,仪坤庙乐章,孝哉我后，冲乎乃圣。道映重华，德辉文命。慕深视箧，情殷抚镜。万国移命，兆人承庆。
喻凫,即事,抱杖立溪口，迎秋看塞门。连山互苍翠，二水各清浑。笛发孤烟戍，鸦归夕照村。萋萋芳草色，终是忆王孙。
钱起,岁初归旧山（又作献岁初归旧居酬皇甫侍御见寄）,欲知愚谷好，久别与春还。莺暖初归树，云晴却恋山。石田耕种少，野客性情闲。求仲应难见，残阳且掩关。
吴融,新安道中玩流水,一渠春碧弄潺潺，密竹繁花掩映间。看处便须终日住，算来争得此身闲。萦纡似接迷春洞，清冷应连有雪山。上却征车再回首，了然尘土不相关。
杜甫,往在,往在西京日，胡来满彤宫。中宵焚九庙，云汉为之红。解瓦飞十里，繐帷纷曾空。疚心惜木主，一一灰悲风。合昏排铁骑，清旭散锦eL。贼臣表逆节，相贺以成功。是时妃嫔戮，连为粪土丛。当宁陷玉座，白间剥画虫。不知二圣处，私泣百岁翁。车驾既云还，楹桷欻穹崇。故老复涕泗，祠官树椅桐。宏壮不如初，已见帝力雄。前春礼郊庙，祀事亲圣躬。微躯忝近臣，景从陪群公。登阶捧玉册，峨冕耿金钟。侍祠恧先露，掖垣迩濯龙。天子惟孝孙，五云起九重。镜奁换粉黛，翠羽犹葱胧。前者厌羯胡，后来遭犬戎。俎豆腐膻肉，罘罳行角弓。安得自西极，申命空山东。尽驱诣阙下，士庶塞关中。主将晓逆顺，元元归始终。一朝自罪己，万里车书通。锋镝供锄犁，征戍听所从。冗官各复业，土著还力农。君臣节俭足，朝野欢呼同。中兴似国初，继体如太宗。端拱纳谏诤，和风日冲融。赤墀樱桃枝，隐映银丝笼。千春荐陵寝，永永垂无穷。京都不再火，泾渭开愁容。归号故松柏，老去苦飘蓬。
李贺,浩歌,南风吹山作平地，帝遣天吴移海水。王母桃花千遍红，彭祖巫咸几回死。青毛骢马参差钱，娇春杨柳含细烟。筝人劝我金屈卮，神血未凝身问谁。不须浪饮丁都护，世上英雄本无主。买丝绣作平原君，有酒惟浇赵州土。漏催水咽玉蟾蜍，卫娘发薄不胜梳。看见秋眉换新绿，二十男儿那刺促。
魏徵,五郊乐章·舒和,执籥持羽初终曲，朱干玉戚始分行。七德九功咸已畅，明灵降福具穰穰。
齐己,重宿旧房与愚上人静话,曾此栖心过十冬，今来潇洒属生公。檀栾旧植青添翠，菡萏新栽白换红。北面城临灯影合，西邻壁近讲声通。不知门下趋筵士，何似当时石解空。
权德舆,酬陆三十二参浙东见寄,骢马别已久，鲤鱼来自烹。殷勤故人意，怊怅中林情。茫茫重江外，杳杳一枝琼。搔首望良觌，为君华发生。
无可,送李长吉之任东井,江盘栈转虚，候吏拜行车。家世维城后，官资宰邑初。市饶黄犊卖，田蹑白云鉏。万里千山路，何因欲寄书。
卢照邻,初夏日幽庄,闻有高踪客，耿介坐幽庄。林壑人事少，风烟鸟路长。瀑水含秋气，垂藤引夏凉。苗深全覆陇，荷上半侵塘。钓渚青凫没，村田白鹭翔。知君振奇藻，还嗣海隅芳。
李群玉,登宜春醉宿景星寺寄郑判官兼简空上人,晓发碧水阳，暝宿金山寺。松风洒寒雨，淅沥醒馀醉。夜中香积饭，蔬粒俱精异。境寂灭尘愁，神高得诗思。皎皎荥阳子，芳春富才义。涨海豁心源，冰壶见门地。碧霄有鸠序，未展联行翅。俱笑一尺绳，三年绊骐骥。摧藏担簦客，郁抑胸襟事。名业尔未从，临风嘿舒志。一身渺云岭，中夜空涕泗。侧枕对孤灯，衾寒不成寐。粮薪极桂玉，大道生榛刺。耻息恶木阴，难书剑歌意。扬鞭入莽苍，山驿凌烟翠。越鸟日南飞，芳音愿相次。
郑玉,苇谷,水会三川漾碧波，雕阴人唱采花歌。旧时白翟今荒壤，苇谷凄凄风雨多。
方干,陆处士别业,问道远相访，无人觉路长。夜深回钓楫，月影出书床。蝉噪蓼花发，禽来山果香。多时欲归去，西望又斜阳。
白居易,苦热中寄舒员外,何堪日衰病，复此时炎燠。厌对俗杯盘，倦听凡丝竹。藤床铺晚雪，角枕截寒玉。安得清瘦人，新秋夜同宿。非君固不可，何夕枉高躅。
赵蕃,老人星,大史占南极，秋分见寿星。增辉延宝历，发曜起祥经。灼烁依狼地，昭彰近帝庭。高悬方杳杳，孤白乍荧荧。应见光新吐，休征德自形。既能符圣祚，从此表遐龄。
司空图,诗品二十四则·形容,绝伫灵素，少回清真。如觅水影，如写阳春。风云变态，花草精神。海之波澜，山之嶙峋。俱似大道，妙契同尘。离形得似，庶几斯人。
曹松,拜访陆处士,万卷书边人半白，再来惟恐降玄纁。性灵比鹤争多少，气力登山较几分。吟鬓渐无前度漆，寝衣犹有昨宵云。将知谷口耕烟者，低视齐梁楚赵君。
郑谷,书村叟壁,草肥朝牧牛，桑绿晚鸣鸠。列岫檐前见，清泉碓下流。春蔬和雨割，社酒向花篘。引我南陂去，篱边有小舟。
刘长卿,谪官后卧病官舍，简贺兰侍郎（一作贬睦州祖庸见赠）,青春衣绣共称宜，白首垂丝恨不遗。江上几回今夜月，镜中无复少年时。生还北阙谁相引，老向南邦众所悲。岁岁任他芳草绿，长沙未有定归期。
周昙,后汉门·吕母,狱无良吏雪无由，处处戈鋋自执仇。吕母衔冤穷老妇，亦能为帅复私雠。
于濆,赠太行开路者,手劚太行山，心齐太行巅。劚尽太行险，君心更摩天。何如回苦辛，自凿东皋田。
李端,宴伊东岸,晴洲无远近，一树一潭春。芳草留归骑，朱樱掷舞人。空花对酒落，小翠隔林新。竟日皆携手，何由遇此辰。
徐彦伯,婕妤,君恩忽断绝，妾思终未央。巾栉不可见，枕席空馀香。窗暗网罗白，阶秋苔藓黄。应门寂已闭，流涕向昭阳。
伊梦昌,句,惟有松杉空弄月，更无云鹤暗迷人。露凝金盏滴残酒，檀点佳人喷异香。
吴融,红白牡丹,不必繁弦不必歌，静中相对更情多。殷鲜一半霞分绮，洁澈旁边月飐波。看久愿成庄叟梦，惜留须倩鲁阳戈。重来应共今来别，风堕香残衬绿莎。
崔橹,临川见新柳,不见江头三四日，桥边杨柳老金丝。岸南岸北往来渡，带雨带烟深浅枝。何处故乡牵梦想，两回他国见荣衰。汀洲草色亦如此，愁杀远人人不知。
韩偓,味道,如含瓦砾竟何功，痴黠相兼似得中。心系是非徒怅望，事须光景旋虚空。升沉不定都如梦，毁誉无恒却要聋。弋者甚多应扼腕，任他闲处指冥鸿。
白居易,秋游原上,七月行已半，早凉天气清。清晨起巾栉，徐步出柴荆。露杖筇竹冷，风襟越蕉轻。闲携弟侄辈，同上秋原行。新枣未全赤，晚瓜有馀馨。依依田家叟，设此相逢迎。自我到此村，往来白发生。村中相识久，老幼皆有情。留连向暮归，树树风蝉声。是时新雨足，禾黍夹道青。见此令人饱，何必待西成。
岑参,送杨子,斗酒渭城边，垆头耐醉眠。梨花千树雪，杨叶万条烟。惜别添壶酒，临岐赠马鞭。看君颍上去，新月到家圆。
罗隐,江州望庐山,东南苍翠何崔嵬，横流一望幽抱开。影寒已令水底去，脚阔欲过湖心来。深处不唯容鬼怪，暗中兼恐有风雷。仙人往往今谁在，红杏花香重首回。
李白,中山孺子妾歌,中山孺子妾，特以色见珍。虽然不如延年妹，亦是当时绝世人。桃李出深井，花艳惊上春。一贵复一贱，关天岂由身。芙蓉老秋霜，团扇羞网尘。戚姬髡发入舂市，万古共悲辛。
刘言史,处州月夜穆中丞席和主人,羌竹繁弦银烛红，月光初出柳城东。忽见隐侯裁一咏，还须书向郡楼中。
吴越人,大庆堂赐宴元珰有诗呈吴越王,非为亲贤展绮筵，恒常宁敢恣游盘。绿搓杨柳绵初软，红晕樱桃粉未干。谷鸟乍啼声似涩，甘霖方霁景犹寒。笙歌风紧人酣醉，却绕珍丛烂熳看。
元稹,别岭南熊判官,十年常远道，不忍别离声。况复三巴外，仍逢万里行。桐花新雨气，梨叶晚春晴。到海知何日，风波从此生。
胡皓,出峡,巴东三峡尽，旷望九江开。楚塞云中出，荆门水上来。鱼龙潜啸雨，凫雁动成雷。南国秋风晚，客思几悠哉。
李白,早春寄王汉阳,闻道春还未相识，走傍寒梅访消息。昨夜东风入武阳，陌头杨柳黄金色。碧水浩浩云茫茫，美人不来空断肠。预拂青山一片石，与君连日醉壶觞。
李群玉,哭小女痴儿,平生未省梦熊罴，稚女如花坠晓枝。条蔓纵横输葛藟，子孙蕃育羡螽斯。方同王衍钟情切，犹念商瞿有庆迟。负尔五年恩爱泪，眼中惟有涸泉知。
曹邺,早秋宿田舍,涧草疏疏萤火光，山月朗朗枫树长。南村犊子夜声急，应是栏边新有霜。
白居易,夏旱,太阴不离毕，太岁仍在午。旱日与炎风，枯焦我田亩。金石欲销铄，况兹禾与黍。嗷嗷万族中，唯农最辛苦。悯然望岁者，出门何所睹。但见棘与茨，罗生遍场圃。恶苗承沴气，欣然得其所。感此因问天，可能长不雨。
徐彦伯,采莲曲,妾家越水边，摇艇入江烟。既觅同心侣，复采同心莲。折藕丝能脆，开花叶正圆。春歌弄明月，归棹落花前。
李端,卧病闻吉中孚拜官寄元秘书昆季,汉家采使不求声，自慰文章道欲行。毛遂登门虽异赏，韩非入传滥齐名。云归暂爱青山出，客去还愁白发生。年少奉亲皆愿达，敢将心事向玄成。
张格,寄禅月大师,龙华咫尺断来音，日夕空驰咏德心。禅月字清师号别，寿春诗古帝恩深。画成罗汉惊三界，书似张颠直万金。莫倚名高忘故旧，晓晴闲步一相寻。
徐铉,将去广陵别史员外南斋,家声曾与金张辈，官署今居何宋间。起得高斋临静曲，种成奇树学他山。鸳鸾终日同醒醉，萝薜常时共往还。贱子今朝独南去，不堪回首望清闲。
沈彬,秋日,秋含砧杵捣斜阳，笛引西风颢气凉。薜荔惹烟笼蟋蟀，芰荷翻雨泼鸳鸯。当年酒贱何妨醉，今日时难不易狂。肠断旧游从一别，潘安惆怅满头霜。
张籍,远别离,莲叶团团杏花拆，长江鲤鱼鬐鬣赤。念君少年弃亲戚，千里万里独为客。谁言远别心不易，天星坠地能为石。几时断得城南陌，勿使居人有行役。
温庭筠,赠知音,翠羽花冠碧树鸡，未明先向短墙啼。窗间谢女青蛾敛，门外萧郎白马嘶。星汉渐移庭竹影，露珠犹缀野花迷。景阳宫里钟初动，不语垂鞭上柳堤。
张籍,答刘明府,身病多时又客居，满城亲旧尽相疏。可怜绛县刘明府，犹解频频寄远书。
白居易,感鹤,鹤有不群者，飞飞在野田。饥不啄腐鼠，渴不饮盗泉。贞姿自耿介，杂鸟何翩翾。同游不同志，如此十馀年。一兴嗜欲念，遂为矰缴牵。委质小池内，争食群鸡前。不惟怀稻粱，兼亦竞腥膻。不惟恋主人，兼亦狎乌鸢。物心不可知，天性有时迁。一饱尚如此，况乘大夫轩。
虞世南,凌晨早朝,万瓦宵光曙，重檐夕雾收。玉花停夜烛，金壶送晓筹。日晖青琐殿，霞生结绮楼。重门应启路，通籍引王侯。
畅当,天柱隐所重答江州应物,寂寞一怅望，秋风山景清。此中惟草色，翻意见人行。荒径饶松子，深萝绝鸟声。阳崖全带日，宽嶂偶通耕。拙昧难容世，贫寒别有情。烦君琼玖赠，幽懒百无成。
王维,送钱少府还蓝田,草色日向好，桃源人去稀。手持平子赋，目送老莱衣。每候山樱发，时同海燕归。今年寒食酒，应是返柴扉。
权德舆,赠友人（时友人新有别恨者）,知向巫山逢日暮，轻袿玉佩暂淹留。晓随云雨归何处，还是襄王梦觉愁。
上官仪,江王太妃挽歌,黄鹤悲歌绝，椒花清颂馀。埃凝写邻镜，网结和扉鱼。银消风烛尽，珠灭夜轮虚。别有南陵路，幽丛临叶疏。
赵氏3,寄情（一作许浑代作）,春风白马紫丝缰，正值蚕娘未采桑。五夜有心随暮雨，百年无节抱秋霜。重寻绣带朱藤合，却忍罗裙碧草长。为报西游减离恨，阮郎才去嫁刘郎。
韩偓,有感,坚辞羽葆与吹铙，翻向天涯困系匏。故老未曾忘炙背，何人终拟问苞茅。融风渐暖将回雁，滫水犹腥近斩蛟。万里关山如咫尺，女床唯待凤归巢。
无可,赠圭峰禅师（一作寄圭峰宗密师）,绝壑禅床底，泉分落石层。雾交高顶草，云隐下方灯。朝满倾心客，溪连学道僧。半旬持一食，此事有谁能。
岑参,题山寺僧房,窗影摇群木，墙阴载一峰。野炉风自爇，山碓水能舂。勤学翻知误，为官好欲慵。高僧暝不见，月出但闻钟。
张祜,晚次荆溪馆呈崔明府,舣舟阳羡馆，飞步缭疏楹。山暝水云碧，月凉烟树清。长桥深漾影，远橹下摇声。况是无三害，弦歌初政成。
吕敞,潘安仁戴星看河阳花发,行春潘令至，勤恤戴星光。为政宵忘寝，临人俗冀康。晓花迎径发，新蕊满城香。秀色沾轻露，鲜辉丽早阳。津桥见来往，空雾拂衣裳。桃李今无数，从兹愿比方。
张说,侍宴蘘荷亭应制,回銮青岳观，帐殿紫烟峰。仙路迎三鸟，云衢驻两龙。园林看化塔，坛墠识馀封。山外闻箫管，还如天上逢。
颜仁郁,山居,柏树松阴覆竹斋，罢烧药灶纵高怀。世间应少山间景，云绕青松水绕阶。
岑参,龙女祠,龙女何处来，来时乘风雨。祠堂青林下，宛宛如相语。蜀人竞祈恩，捧酒仍击鼓。
戴叔伦,吊畅当,万里江南一布衣，早将佳句动京畿。徒闻子敬遗琴在，不见相如驷马归。朔雪恐迷新冢草，秋风愁老故山薇。玉堂知己能铭述，犹得精魂慰所依。
李从远,奉和九月九日登慈恩寺浮图应制,九月从时豫，三乘为法开。中霄日天子，半座宝如来。摘果珠盘献，攀萸玉辇回。愿将尘露点，遥奉光明台。
李白,横吹曲辞·幽州胡马客歌,幽州胡马客，绿眼虎皮冠。笑拂两只箭，万人不可干。弯弓若转月，白雁落云端。双双掉鞭行，游猎向楼兰。出门不顾后，报国死何难。天骄五单于，狼戾好凶残。牛马散北海，割鲜若虎餐。虽居燕支山，不道朔雪寒。妇女马上笑，颜如赪玉盘。翻入射鸟兽，花月醉雕鞍。旄头四光芒，争战若蜂攒。白刃洒赤血，流沙为之丹。名将古谁是，疲兵良可叹。何时天狼灭，父子得闲安。
孙逖,故右丞相赠太师燕文贞公挽词二首,海内文章伯，朝端礼乐英。一言兴宝运，三入济群生。命与才相偶，年将位不并。台星忽已坼，流恸轸皇情。甲第三重戟，高门四列侯。已成冠盖里，更有凤凰楼。人世方为乐，生涯遽若休。空馀掌纶地，传庆百千秋。
陆龟蒙,开元寺楼看雨联句,海上风雨来，掀轰杂飞电。登楼一凭槛，满眼蛟龙战。须臾造化惨，倏忽堪舆变。万户响戈鋋，千家披组练。群飞抛轮石，杂下攻城箭。点急似摧胸，行斜如中面。细洒魂空冷，横飘目能眩。垂檐珂珮喧，zh瓦珠玑溅。无言九陔远，瞬息驰应遍。密处正垂縆，微时又悬线。写作玉界破，吹为羽林旋。翻伤列缺劳，却怕丰隆倦。遥瞻山露色，渐觉云成片。远树欲鸣蝉，深檐尚藏燕。残雷隐辚尽，反照依微见。天光洁似磨，湖彩熟于练。疏帆逗前渚，晚磬分凉殿。接思强挥毫，窥词几焚研。佶栗乌皮几，轻明白羽扇。毕景好疏吟，馀凉可清宴。君携下高磴，僧引还深院。驳藓净铺筵，低松湿垂鬋。斋明乍虚豁，林霁逾葱蒨。早晚重登临，欲去多离恋。
殷文圭,观贺皇太子册命,嗣册储皇帝命行，万方臣妾跃欢声。鸾旃再立星辰正，雉扇双开日月明。自有汉元争翊戴，不劳商皓定欹倾。春宫保傅皆周召，致主何忧不太平。
白居易,冬日平泉路晚归,山路难行日易斜，烟村霜树欲栖鸦。夜归不到应闲事，热饮三杯即是家。
陆龟蒙,奉和袭美吴中言情见寄次韵,菰烟芦雪是侬乡，钓线随身好坐忘。徒爱右军遗点画，闲披左氏得膏肓。无因月殿闻移屟，只有风汀去采香。莫问江边渔艇子，玉皇看赐羽衣裳。
罗隐,江夏酬高崇节,腊雪都堂试，春风汴水行。十年虽抱疾，何处不无情。群盗正当路，此游应隔生。劳君问流落，山下已躬耕。
上官仪,八咏应制二首,启重帷，重帷照文杏。翡翠藻轻花，流苏媚浮影。瑶笙燕始归，金堂露初晞。风随少女至，虹共美人归。罗荐已擘鸳鸯被，绮衣复有蒲萄带。残红艳粉映帘中，戏蝶流莺聚窗外。洛滨春雪回，巫峡暮云来。雪花飘玉辇，云光上璧台。共待新妆出，清歌送落梅。入丛台，丛台裛春露。滴沥间深红，参差散轻素。妆蝶惊复聚，黄鹂飞且顾。攀折殊未已，复值惊飞起。送影舞衫前，飘香歌扇里。望望惜春晖，行行犹未归。暂得佳游趣，更愁花鸟稀。且学鸟声调凤管，方移花影入鸳机。
王绩,赠梁公,我欲图世乐，斯乐难可常。位大招讥嫌，禄极生祸殃。圣莫若周公，忠岂逾霍光。成王已兴诮，宣帝如负芒。范蠡何智哉，单舟戒轻装。疏广岂不怀，策杖还故乡。朱门虽足悦，赤族亦可伤。履霜成坚冰，知足胜不祥。我今穷家子，自言此见长。功成皆能退，在昔谁灭亡。
苏拯,断火谣,谁谓之推贤，于世何功果。绝尔晋侯交，禁我唐虞火。国闭檀榆烟，大礼成隳堕。暗室枯槁饭，冷面相看坐。阳升既非佑，阴伏若为佐。焉冻群生腹，将止天下祸。但究冤滥刑，天道无不可。鄙哉前朝翊赞臣，訏谟之规何琐琐。
温庭筠,题崔公池亭旧游（一作题怀贞亭旧游）,皎镜方塘菡萏秋，此来重见采莲舟。谁能不逐当年乐，还恐添成异日愁。红艳影多风袅袅，碧空云断水悠悠。檐前依旧青山色，尽日无人独上楼。
平曾,絷白马诗上薛仆射,白马披鬃练一团，今朝被绊欲行难。雪中放去空留迹，月下牵来只见鞍。向北长鸣天外远，临风斜控耳边寒。自知毛骨还应异，更请孙阳仔细看。
贺朝,宿香山阁（一作贾彦璋诗）,暝上春山阁，梯云宿半空。轩窗闭潮海，枕席拂烟虹。朱网防栖鸽，纱灯护夕虫。一闻鸡唱晓，已见日曈曈。
贾岛,题青龙寺镜公房,一夕曾留宿，终南摇落时。孤灯冈舍掩，残磬雪风吹。树老因寒折，泉深出井迟。疏慵岂有事，多失上方期。
虚中,听轩辕先生琴,诀妙与功精，通宵膝上横。一堂风冷淡，千古意分明。坐客神魂凝，巢禽耳目倾。酷哉商纣世，曾不遇先生。
权德舆,祗役江西路上以诗代书寄内,辛苦事行役，风波倦晨暮。摇摇结遐心，靡靡即长路。别来如昨日，每见缺蟾兔。潮信催客帆，春光变江树。宦游岂云惬，归梦无复数。愧非超旷姿，循此跼促步。笑言思暇日，规劝多远度。鹑服我久安，荆钗君所慕。伊予多昧理，初不涉世务。适因拥肿材，成此懒慢趣。一身常抱病，不复理章句。胸中无町畦，与物且多忤。既非大川楫，则守南山雾。胡为出处间，徒使名利污。羁孤望予禄，孩稚待我餔。未能即忘怀，恨恨以此故。终当税鞿鞅，岂待毕婚娶。如何久人寰，俯仰学举措。衡茅去迢递，水陆两驰骛。晰晰窥晓星，涂涂践朝露。静闻田鹤起，远见沙鸨聚。怪石不易跻，急湍那可溯。渔商闻远岸，烟火明古渡。下碇夜已深，上碕波不驻。畏途信非一，离念纷难具。枕席有馀清，壶觞无与晤。南方出兰桂，归日自分付。北窗留琴书，无乃委童孺。春江足鱼雁，彼此勤尺素。早晚到中闺，怡然两相顾。
鲍防,忆长安·二月,忆长安，二月时，玄鸟初至禖祠。百啭宫莺绣羽，千条御柳黄丝。更有曲江胜地，此来寒食佳期。
陆龟蒙,奉和袭美太湖诗二十首·太湖石,他山岂无石，厥状皆可荐。端然遇良工，坐使天质变。或裁基栋宇，礧砢成广殿。或剖出温瑜，精光具华瑱。或将破仇敌，百炮资苦战。或用镜功名，万古如会面。今之洞庭者，一以非此选。槎牙真不才，反作天下彦。所奇者嵌崆，所尚者葱蒨。旁穿参洞穴，内窍均环钏。刻削九琳窗，玲珑五明扇。新雕碧霞段，旋破秋天片。无力置池塘，临风只流眄。
武则天,唐明堂乐章·皇嗣出入升降,至人光俗，大孝通神。谦以表性，恭惟立身。洪规载启，茂典方陈。誉隆三善，祥开万春。
岑参,赵少尹南亭送郑侍御归东台（得长字）,红亭酒瓮香，白面绣衣郎。砌冷虫喧坐，帘疏雨到床。钟催离兴急，弦逐醉歌长。关树应先落，随君满鬓霜。
徐坚,仪坤庙乐章,於穆清庙，肃雍严祀。合福受釐，介以繁祉。
李端,关山月,露湿月苍苍，关头榆叶黄。回轮照海远，分彩上楼长。水冻频移幕，兵疲数望乡。只应城影外，万里共胡霜。
岑参,郡斋闲坐,负郭无良田，屈身徇微禄。平生好疏旷，何事就羁束。幸曾趋丹墀，数得侍黄屋。故人尽荣宠，谁念此幽独。州县非宿心，云山欣满目。顷来废章句，终日披案牍。佐郡竟何成，自悲徒碌碌。
李中,秋江夜泊寄刘钧正字,闲忆诗人思倍劳，维舟清夜泥风骚。鱼龙不动澄江远，云雾皆收皎月高。潮满钓舟迷浦屿，霜繁野树叫猿猱。此时吟苦君知否，双鬓从他有二毛。
卢纶,送吉中孚校书归楚州旧山（中孚自仙官入仕）,青袍芸阁郎，谈笑挹侯王。旧箓藏云穴，新诗满帝乡。名高闲不得，到处人争识。谁知冰雪颜，已杂风尘色。此去复如何，东皋岐路多。藉芳临紫陌，回首忆沧波。年来倦萧索，但说淮南乐。并楫湖上游，连樯月中泊。沿溜入阊门，千灯夜市喧。喜逢邻舍伴，遥语问乡园。下淮风自急，树杪分郊邑。送客随岸行，离人出帆立。渔村绕水田，澹澹隔晴烟。欲就林中醉，先期石上眠。林昏天未曙，但向云边去。暗入无路山，心知有花处。登高日转明，下望见春城。洞里草空长，冢边人自耕。寥寥行异境，过尽千峰影。露色凝古坛，泉声落寒井。仙成不可期，多别自堪悲。为问桃源客，何人见乱时。
赵嘏,忆山阳,家在枚皋旧宅边，竹轩晴与楚坡连。芰荷香绕垂鞭袖，杨柳风横弄笛船。城碍十洲烟岛路，寺临千顷夕阳川。可怜时节堪归去，花落猿啼又一年。
李益,奉和武相公郊居寓目,黄扉晚下禁垣钟，归坐南闱山万重。独有月中高兴尽，雪峰明处见寒松。
杨希道,咏琴,久擅龙门质，孤竦峄阳名。齐娥初发弄，赵女正调声。嘉客勿遽反，繁弦曲未成。
刘商,胡笳十八拍·第九拍,当日苏武单于问，道是宾鸿解传信。学他刺血写得书，书上千重万重恨。髯胡少年能走马，弯弓射飞无远近。遂令边雁转怕人，绝域何由达方寸。
白居易,郡斋暇日辱常州陈郎中使君早春晚坐水西馆书事诗…酬之,新年多暇日，晏起褰帘坐。睡足心更慵，日高头未裹。徐倾下药酒，稍爇煎茶火。谁伴寂寥身，无弦琴在左。遥思毗陵馆，春深物袅娜。波拂黄柳梢，风摇白梅朵。衙门排晓戟，铃阁开朝锁。太守水西来，朱衣垂素舸。良辰不易得，佳会无由果。五马正相望，双鱼忽前堕。鱼中获瑰宝，持玩何磊砢。一百六十言，字字灵珠颗。上申心款曲，下叙时坎坷。才富不如君，道孤还似我。敢辞官远慢，且贵身安妥。忽复问荣枯，冥心无不可。
李嘉祐,江湖秋思,趋陪禁掖雁行随，迁向江潭鹤发垂。素浪遥疑八溪水，清枫忽似万年枝。嵩南春遍伤魂梦，壶口云深隔路歧。共望汉朝多霈泽，苍蝇早晚得先知。
顾况,寄婺州赵使君》）莫言归去无人伴，自有中天月正明。（《送朱拾遗,野人误向人闲老，为谢金华洞里云。
陈羽,读苏属国传,天山西北居延海，沙塞重重不见春。肠断帝乡遥望日，节旄零落汉家臣。
贾岛,送黄知新归安南,池亭沉饮遍，非独曲江花。地远路穿海，春归冬到家。火山难下雪，瘴土不生茶。知决移来计，相逢期尚赊。
皇甫冉,见诸姬学玉台体,艳唱召燕姬，清弦待卢女。由来道姓秦，谁不知家楚。传杯见目成，结带明心许。宁辞玉辇迎，自堪金屋贮。朝朝作行云，襄王迷处所。
温庭筠,晚坐寄友人,九枝灯在琐窗空，希逸无聊恨不同。晓梦未离金夹膝，早寒先到石屏风。遗簪可惜三秋白，蜡烛犹残一寸红。应卷鰕帘看皓齿，镜中惆怅见梧桐。
陆龟蒙,寄淮南郑宝书记,记室千年翰墨孤，唯君才学似应徐。五丁驱得神功尽，二酉搜来秘检疏。炀帝帆樯留泽国，淮王笺奏入班书。清词醉草无因见，但钓寒江半尺鲈。
来鹄,游鱼,弄萍隈荇思夷犹，掉尾扬鬐逐慢流。应怕碧岩岩下水，浮藤如线月如钩。
孟云卿,杂曲歌辞·悲哉行,孤儿去慈亲，远客丧主人。莫吟苦辛曲，谁忍闻可闻。可闻不可说，去去无期别。行人念前程，不待参辰没。朝亦常苦饥，暮亦常苦饥。飘飘万馀里，贫贱多是非。少年莫远游，远游多不归。
无名氏,抛球诗（一作李谨言诗）,侍宴黄昏未肯休，玉阶夜色月如流。朝来自诧承恩最，笑倩傍人认绣球。
卢照邻,晚渡滹沱敬赠魏大,津谷朝行远，冰川夕望曛。霞明深浅浪，风卷去来云。澄波泛月影，激浪聚沙文。谁忍仙舟上，携手独思君。
杨凝式,题怀素酒狂帖后,十年挥素学临池，始识王公学卫非。草圣未须因酒发，笔端应解化龙飞。
李群玉,闻笛,冉冉生山草何异，截而吹之动天地。望乡台上望乡时，不独落梅兼落泪。
许棠,题李昌符丰乐幽居,诗家依阙下，野景似山中。兰菊俱含露，杉梧为奏风。破门韦曲对，浅岸御沟通。莫叹连年屈，君须遇至公。
徐铉,朱处士相与有山水之愿见送至南康作此以别之,怜君送我至南康，更忆梅花庾岭芳。多少仙山共游在，愿君百岁尚康强。
郭遵,赋得春风扇微和,微风飘淑气，散漫及兹晨。习习何处至，熙熙与春亲。暧空看早辨，映日度逾频。高拂非烟杂，低垂众卉新。霁天轻有霭，绮陌尽无尘。还似登台意，元和欲煦人。
许棠,过穆陵关,荒关无守吏，亦耻白衣过。地广人耕绝，天寒雁下多。东西方自感，雨雪更相和。日暮聊摅思，摇鞭一放歌。
韦安石,侍宴旋师喜捷应制,蜂蚁屯夷落，熊罴逐汉飞。忘躯百战后，屈指一年归。厚眷纾天藻，深慈解御衣。兴酣歌舞出，朝野叹光辉。
胡令能,喜韩少府见访,忽闻梅福来相访，笑著荷衣出草堂。儿童不惯见车马，走入芦花深处藏。
唐彦谦,过湖口,江湖分两路，此地是通津。云净山浮翠，风高浪泼银。人行俱是客，舟住即为邻。俯仰烟波内，蜉蝣寄此身。
钱起,送陆郎中,事边仍恋主，举酒复悲歌。粉署含香别，辕门载笔过。莺声出汉苑，柳色过漳河。相忆情难尽，离居春草多。
熊皦,祖龙词,平吞六国更何求，童女童男问十洲。沧海不回应怅望，始知徐福解风流。
方干,登雪窦僧家（一作书窦云禅者壁）,登寺寻盘道，人烟远更微。石窗秋见海，山霭暮侵衣。众木随僧老，高泉尽日飞。谁能厌轩冕，来此便忘机。
张谓,道林寺送莫侍御（一作麓州精舍送莫侍御归宁）,何处堪留客，香林隔翠微。薜萝通驿骑，山竹挂朝衣。霜引台乌集，风惊塔雁飞。饮茶胜饮酒，聊以送将归。
李洞,吊草堂禅师,杖屦疑师在，房关四壁蛩。贮瓶经腊水，响塔隔山钟。乳鸽沿苔井，斋猿散雪峰。如何不见性，倚遍寺前松。
魏徵,述怀·出关,中原初逐鹿，投笔事戎轩。纵横计不就，慷慨志犹存。杖策谒天子，驱马出关门。请缨系南粤，凭轼下东藩。郁纡陟高岫，出没望平原。古木鸣寒鸟，空山啼夜猿。既伤千里目，还惊九折魂。岂不惮艰险，深怀国士恩。季布无二诺，侯嬴重一言。人生感意气，功名谁复论。
张仲方,赠毛仙翁,毛仙翁，毛仙翁，容貌常如二八童。几岁头梳云鬓绿，无时面带桃花红。眼前人世阅沧海，肘后药成辞月宫。方口秀眉编贝齿，了然炅炅双瞳子。芝椿禀气本坚强，龟鹤计年应不死。四海五山长独游，矜贫傲富欺王侯。灵通指下砖甓化，瑞气炉中金玉流。定是烟霞列仙侣，暂来尘俗救危苦。紫霞妖女琼华飞，秘法虔心传付与。阴功足，阴功成，羽驾何年归上清。待我休官了婚嫁，桃源洞里觅仙兄。
张祜,雉朝飞操,朝阳陇东泛暖景，双啄双飞双顾影。朱冠锦襦聊日整，漠漠雾中如衣褧。伤心卢女弦，七十老翁长独眠。雄飞在草雌在田，衷肠结愤气呵天。圣人在上心不偏，翁得女妻甚可怜。
胡曾,咏史诗·涂山,大禹涂山御座开，诸侯玉帛走如雷。防风谩有专车骨，何事兹辰最后来。
王建,赠太清卢道士,上清道士未升天，南岳中华作散仙。书卖八分通字学，丹烧九转定人年。修行近日形如鹤，导引多时骨似绵。想向诸山寻礼遍，却回还守老君前。
张说,奉和圣制途经华岳应制,西岳镇皇京，中峰入太清。玉銮重岭应，缇骑薄云迎。霁日悬高掌，寒空类削成。轩游会神处，汉幸望仙情。旧庙青林古，新碑绿字生。群臣原封岱，还驾勒鸿名。
施肩吾,赠郑伦吹凤管,喃喃解语凤凰儿，曾听梨园竹里吹。谁谓五陵年少子，还将此曲暗相随。
白居易,和微之诗二十三首·和知非,因君知非问，诠较天下事。第一莫若禅，第二无如醉。禅能泯人我，醉可忘荣悴。与君次第言，为我少留意。儒教重礼法，道家养神气。重礼足滋彰，养神多避忌。不如学禅定，中有甚深味。旷廓了如空，澄凝胜于睡。屏除默默念，销尽悠悠思。春无伤春心，秋无感秋泪。坐成真谛乐，如受空王赐。既得脱尘劳，兼应离惭愧。除禅其次醉，此说非无谓。一酌机即忘，三杯性咸遂。逐臣去室妇，降虏败军帅。思苦膏火煎，忧深扃锁秘。须凭百杯沃，莫惜千金费。便似罩中鱼，脱飞生两翅。劝君虽老大，逢酒莫回避。不然即学禅，两途同一致。
韩偓,个侬,甚感殷勤意，其如阻碍何。隔帘窥绿齿，映柱送横波。老大逢知少，襟怀暗喜多。因倾一尊酒，聊以慰蹉跎。
柳宗元,巽公院五咏·芙蓉亭,新亭俯朱槛，嘉木开芙蓉。清香晨风远，溽彩寒露浓。潇洒出人世，低昂多异容。尝闻色空喻，造物谁为工。留连秋月晏，迢递来山钟。
常雅,题伍相庙,苍苍古庙映林峦，漠漠烟霞覆古坛。精魄不知何处在，威风犹入浙江寒。
陈述,叹美人照镜,插花枝共动，含笑靥俱生。衫分两处色，钏响一边声。就中还妒影，恐夺可怜名。
陈陶,避世翁,海上一蓑笠，终年垂钓丝。沧洲有深意，冠盖何由知。直钩不营鱼，蜗室无妻儿。渴饮寒泉水，饥餐紫朮芝。鹤发披两肩，高怀如澄陂。尝闻仙老言，云是古鸱夷。石窦閟雷雨，金潭养蛟螭。乘槎上玉津，骑鹿游峨嵋。以人为语默，与世为雄雌。兹焉乃磻溪，豹变应须时。自古隐沦客，无非王者师。
李世民,春日登陕州城楼俯眺原野回丹碧缀烟霞密翠斑…聊以命篇,碧原开雾隰，绮岭峻霞城。烟峰高下翠，日浪浅深明。斑红妆蕊树，圆青压溜荆。迹岩劳傅想，窥野访莘情。巨川何以济，舟楫伫时英。
许浑,送客南归有怀,绿水暖青蘋，湘潭万里春。瓦尊迎海客，铜鼓赛江神。避雨松枫岸，看云杨柳津。长安一杯酒，座上有归人。
许坚2,题茅山观,尝恨清风千载郁，洞天今得恣游遨。松楸一色古坛静，鸾鹤不来青汉高。茅氏井寒丹已化，玄宗碑断梦仍劳。分明有个长生路，休向红尘叹二毛。
麹信陵,吴门送客,乱山吴苑外，临水让王祠。素是伤情处，春非送客时。不须愁落日，且愿驻青丝。千里会应到，一尊谁共持。
陆龟蒙,相和歌辞·子夜四时歌四首·夏歌,兰眼抬露斜，莺唇映花老。金龙倾漏尽，玉井敲冰早。
许浑,泊松江渡（一作南游泊船江驿）,漠漠故宫地，月凉风露幽。鸡鸣荒戍晓，雁过古城秋。杨柳北归路，蒹葭南渡舟。去乡今已远，更上望京楼。
元稹,野节鞭,神鞭鞭宇宙，玉鞭鞭骐骥。紧綛野节鞭，本用鞭赑屃。使君鞭甚长，使君马亦利。司马并马行，司马马憔悴。短鞭不可施，疾步无由致。使君驻马言，愿以长鞭遗。此遗不寻常，此鞭不容易。金坚无缴绕，玉滑无尘腻。青蛇坼生石，不刺山阿地。乌龟旋眼斑，不染江头泪。长看雷雨痕，未忍驽骀试。持用换所持，无令等闲弃。答云君何奇，赠我君所贵。我用亦不凡，终身保明义。誓以鞭奸顽，不以鞭蹇踬。指撝狡兔踪，决挞怪龙睡。惜令寸寸折，节节不虚坠。因作换鞭诗，诗成谓同志。而我得闻之，笑君年少意。安用换长鞭，鞭长亦奚为。我有鞭尺馀，泥抛风雨渍。不拟闲赠行，唯将烂夸醉。春来信马头，款缓花前辔。愿我迟似挛，饶君疾如翅。
高適,平台夜遇李景参有别,离心忽怅然，策马对秋天。孟诸薄暮凉风起，归客相逢渡睢水。昨时携手已十年，今日分途各千里。岁物萧条满路歧，此行浩荡令人悲。家贫羡尔有微禄，欲往从之何所之。
陈羽,喜雪上窦相公（一作朱湾诗）,千门万户雪花浮，点点无声落瓦沟。全似玉尘销更积，半成冰水结还流。光添曙色连天远，轻逐春风绕玉楼。平地已沾盈尺润，年丰须荷富人侯。
顾况,山居即事,下泊降茅仙，萧闲隐洞天。杨君闲上法，司命驻流年。崦合桃花水，窗分柳谷烟。抱孙堪种树，倚杖问耘田。世事休相扰，浮名任一边。由来谢安石，不解饮灵泉。
刘长卿,赴楚州次自田途中阻浅，问张南史,楚城今近远，积霭寒塘暮。水浅舟且迟，淮潮至何处。
温庭筠,春日将欲东归寄新及第苗绅先辈（一作下第寄司马札）,几年辛苦与君同，得丧悲欢尽是空。犹喜故人先折桂，自怜羁客尚飘蓬。三春月照千山道，十日花开一夜风。知有杏园无路入，马前惆怅满枝红。
杜甫,巫山县汾州唐使君十八弟宴别兼诸公携酒乐…留于屋壁,卧病巴东久，今年强作归。故人犹远谪，兹日倍多违。接宴身兼杖，听歌泪满衣。诸公不相弃，拥别惜光辉。
马逢,部落曲,蕃军傍塞游，代马喷风秋。老将垂金甲，阏支著锦裘。雕戈蒙豹尾，红旆插狼头。日暮天山下，鸣笳汉使愁。
元稹,为乐天自勘诗集因思顷年城南醉归马上递唱艳曲…成篇,春野醉吟十里程，斋宫潜咏万人惊。今宵不寐到明读，风雨晓闻开锁声。
韩愈,酬司门卢四兄云夫院长望秋作,长安雨洗新秋出，极目寒镜开尘函。终南晓望蹋龙尾，倚天更觉青巉巉。自知短浅无所补，从事久此穿朝衫。归来得便即游览，暂似壮马脱重衔。曲江荷花盖十里，江湖生目思莫缄。乐游下瞩无远近，绿槐萍合不可芟。白首寓居谁借问，平地寸步扃云岩。云夫吾兄有狂气，嗜好与俗殊酸咸。日来省我不肯去，论诗说赋相喃喃。望秋一章已惊绝，犹言低抑避谤谗。若使乘酣骋雄怪，造化何以当镌劖。嗟我小生值强伴，怯胆变勇神明鉴。驰坑跨谷终未悔，为利而止真贪馋。高揖群公谢名誉，远追甫白感至諴。楼头完月不共宿，其奈就缺行攕攕。
方干,和于中丞登扶风亭,避石攀萝去不迷，行时举步似丹梯。东轩海日已先照，下界晨鸡犹未啼。郭里云山全占寺，村前竹树半藏溪。谢公吟望多来此，此地应将岘首齐。
杨师道,咏笙（一作杨希道诗）,短长插凤翼，洪细摹鸾音。能令楚妃叹，复使荆王吟。切切孤竹管，来应云和琴。
杜甫,江涨,江涨柴门外，儿童报急流。下床高数尺，倚杖没中洲。细动迎风燕，轻摇逐浪鸥。渔人萦小楫，容易拔船头。
李涉,岳阳别张祜,十年蹭蹬为逐臣，鬓毛白尽巴江春。鹿鸣猿啸虽寂寞，水蛟山魅多精神。山疟困中闻有赦，死灰不望光阴借。半夜州符唤牧童，虚教衰病生惊怕。巫峡洞庭千里馀，蛮陬水国何亲疏。由来真宰不宰我，徒劳叹者怀吹噓。霸桥昔与张生别，万变桑田何处说。龙蛇纵在没泥涂，长衢却为驽骀设。爱君气坚风骨峭，文章真把江淹笑。洛下诸生惧刺先，乌鸢不得齐鹰鹞。岳阳西南湖上寺，水阁松房遍文字。新钉张生一首诗，自馀吟著皆无味。策马前途须努力，莫学龙钟虚叹息。
皮日休,馆娃宫怀古五绝,绮閤飘香下太湖，乱兵侵晓上姑苏。越王大有堪羞处，只把西施赚得吴。郑妲无言下玉墀，夜来飞箭满罘罳。越王定指高台笑，却见当时金镂楣。半夜娃宫作战场，血腥犹杂宴时香。西施不及烧残蜡，犹为君王泣数行。素袜虽遮未掩羞，越兵犹怕伍员头。吴王恨魄今如在，只合西施濑上游。响屟廊中金玉步，采蘋山上绮罗身。不知水葬今何处，溪月弯弯欲效颦。
杜甫,薄游,淅淅风生砌，团团日隐墙。遥空秋雁灭，半岭暮云长。病叶多先坠，寒花只暂香。巴城添泪眼，今夜复清光。
贾岛,客喜,客喜非实喜，客悲非实悲。百回信到家，未当身一归。未归长嗟愁，嗟愁填中怀。开口吐愁声，还却入耳来。常恐泪滴多，自损两目辉。鬓边虽有丝，不堪织寒衣。
李群玉,伤小女痴儿,哭尔春日短，支颐长叹嗟。不如半死树，犹吐一枝花。
独孤及,送长孙将军拜歙州之任,临难敢横行，遭时取盛名。五兵常典校，四十又专城。浪逐楼船破，风从虎竹生。岛夷今可料，系颈有长缨。
权德舆,赠别表兄韦卿,新读兵书事护羌，腰间宝剑映金章。少年百战应轻别，莫笑儒生泪数行。
崔涂,江上旅泊,汀洲一夜泊，久客半连樯。尽说逢秋色，多同忆故乡。孤冈生晚烧，独树隐回塘。欲问东归路，遥知隔渺茫。
耿湋,雪后宿王纯池州草堂,宿君湖上宅，琴韵静参差。夜雪入秋浦，孤城连贵池。流年看共老，衔酒发中悲。良会应难再，晨鸡自有期。
许棠,青山晚望,昔人怀感处，此地倍魂消。四海经摇落，三吴正寂寥。风移残烧远，帆带夕阳遥。欲继前贤迹，谁能似隐招。
白居易,哭从弟,伤心一尉便终身，叔母年高新妇贫。一片绿衫消不得，腰金拖紫是何人。
徐铉,送写真成处士入京,传神踪迹本来高，泽畔形容愧彩毫。京邑功臣多伫望，凌烟阁上莫辞劳。
武元衡,夏日寄陆三达陆四逢并王念八仲周,士衡兄弟旧齐名，还似当年在洛城。闻说重门方隐相，古槐高柳夏阴清。
吴筠,高士咏·长沮桀溺,贤哉彼沮溺，避世全其真。孔父栖栖者，征途方问津。行藏既异迹，语默岂同伦。耦耕长林下，甘与鸟雀群。
萧颖士,有竹一篇七章,有竹斯竿，于阁之前。君子秉心，惟其贞坚兮。有竿斯竹，于阁之侧。君子秉操，惟其正直兮。彼蔚者竹，萧其森矣。有开者閤，宛其深矣。回檐幽砌，如翼如齿。冬之宵，霰雪斯瀌。我有金炉，熹其以歊。夏之日，炎景斯郁。我有珍簟，凄其以栗。彼纷者务，体其豫矣。有旨者酒，欢其且矣。友僚萃止，跗萼载韡。彼美公之姓兮，那欤应积庆兮，期子惟去之柄兮。
修睦,落花,一片又一片，等闲苔面红。不能延数日，开亦是春风。公子歌声歇，诗人眼界空。遥思故山下，经雨两三丛。
杨巨源,秋日韦少府厅池上咏石,主人得幽石，日觉公堂清。一片池上色，孤峰云外情。旧溪红藓在，秋水绿痕生。何必澄湖彻，移来有令名。
雍陶,题等界寺二首,吴蜀千年等界村，英雄无主岂长存。思量往事今何在，万里山中一寺门。两国道涂都万里，来从此地等平分。行人竞说东西利，事不关心耳不闻。
李九龄,写庄子,圣泽安排当散地，贤侯优贷借新居。闲中亦有闲生计，写得南华一部书。
薛逢,凉州词,昨夜蕃兵报国仇，沙州都护破凉州。黄河九曲今归汉，塞外纵横战血流。
杨衡,送春,三月三十日，春归日复暮。惆怅问春风，明朝应不住。送春曲江上，眷眷东西顾。但见扑水花，纷纷不知数。人生似行客，两足无停步。日日进前程，前程几多路。兵刃与水火，尽可违之去。惟有老到来，人间无避处。感时良未已，独倚池南树。今日送春心，心如别亲故。
徐铉,正初和鄂州边郎中见寄,潦倒含香客，凄凉赋鵩人。未能全卷舌，终拟学垂纶。故友暌离久，音书问讯频。相思俱老大，又见一年新。
白居易,醉后赠人,香球趁拍回环匼，花醆抛巡取次飞。自入春来未同醉，那能夜去独先归。
刘云,有所思,朝亦有所思，暮亦有所思。登楼望君处，蔼蔼萧关道。掩泪向浮云，谁知妾怀抱。玉井苍苔春院深，桐花落尽无人扫。
杨巨源,见薛侍御戴不损裹帽子因赠,潘郎对青镜，乌帽似新裁。晓露鸦初洗，春荷叶半开。堪将护巾栉，不独隔尘埃。已见笼蝉翼，无因映鹿胎。何人呈巧思，好手自西来。有意怜衰丑，烦君致一枚。
刘得仁,送钱给事赴虢州,帝心忧虢俗，暂辍掖垣臣。疲瘵初承制，乡闾似得春。化成应有瑞，位重转闻贫。用作盐梅日，争回卧辙人。
李益,来从窦车骑行（自朔方行作）,束发逢世屯，怀恩抱明义。读书良有感，学剑惭非智。遂别鲁诸生，来从窦车骑。追兵赴边急，络马黄金辔。出入燕南陲，由来重意气。自经皋兰战，又破楼烦地。西北护三边，东南留一尉。时过欻如云，参差不自意。将军失恩泽，万事从此异。置酒高台上，薄暮秋风至。长戟与我归，归来同弃置。自酌还自饮，非名又非利。歌出易水寒，琴下雍门泪。出逢平乐旧，言在天阶侍。问我从军苦，自陈少年贵。丈夫交四海，徒论身自致。汉将不封侯，苏卿劳远使。今我终此曲，此曲诚不易。贵人难识心，何由知忌讳。
陈子昂,庆云章,昆仑元气，实生庆云。大人作矣，五色氤氲。昔在帝妫，南风既薰。丛芳烂熳，郁郁纷纷。旷矣千祀，庆云来止，玉叶金柯，祚我天子。非我天子，庆云谁昌。非我圣母，庆云谁光。庆云光矣，周道昌矣。九万八千，天授皇年。
李白,春日行,深宫高楼入紫清，金作蛟龙盘绣楹。佳人当窗弄白日，弦将手语弹鸣筝。春风吹落君王耳，此曲乃是升天行。因出天池泛蓬瀛，楼船蹙沓波浪惊。三千双蛾献歌笑，挝钟考鼓宫殿倾，万姓聚舞歌太平。我无为，人自宁。三十六帝欲相迎，仙人飘翩下云輧。帝不去，留镐京。安能为轩辕，独往入窅冥。小臣拜献南山寿，陛下万古垂鸿名。
岑参,尚书念旧，垂赐袍衣，率题绝句献上，以申感谢,富贵情还在，相逢岂间然。绨袍更有赠，犹荷故人怜。
李峤,八月奉教作,黄叶秋风起，苍葭晓露团。鹤鸣初警候，雁上欲凌寒。月镜如开匣，云缨似缀冠。清尊对旻序，高宴有馀欢。
李白,杂曲歌辞·行路难三首,金尊清酒斗十千，玉盘珍羞直万钱。停杯投箸不能食，拔剑四顾心茫然。欲渡黄河冰塞川，将登太行雪暗天。闲来垂钓坐溪上，忽复乘舟梦日边。行路难，行路难，多岐路，今安在。长风破浪会有时，直挂云帆济沧海。大道如青天，我独不得出。羞逐长安社中儿，赤鸡白狗赌梨栗。弹剑作歌奏苦声，曳裾王门不称情。淮阴市井笑韩信，汉朝公卿忌贾生。君不见昔时燕家重郭隗，拥篲折腰无嫌猜。剧辛乐毅感恩分，输肝剖胆效英才。昭王白骨萦蔓草，谁人更扫黄金台。行路难，归去来。有耳莫洗颍川水，有口莫食首阳蕨。含光混世贵无名。何用孤高比云月。吾观自古贤达人，功成不退皆殒身。子胥既弃吴江上，屈原终投湘水滨。陆机才多岂自保，李斯税驾苦不早。华亭鹤唳讵可闻，上蔡苍鹰何足道。君不见吴中张翰称达士，秋风忽忆江东行。且乐生前一杯酒，何须身后千载名。
修睦,寄贯休上人,常语亦关诗，常流安得知。楚郊来未久，吴地住多时。立月无人近，归林有鹤随。所居浑不远，相识偶然迟。
薛能,曲江醉题,闲身行止属年华，马上怀中尽落花。狂遍曲江还醉卧，觉来人静日西斜。
刘长卿,杂曲歌辞·少年行,射飞夸侍猎，行乐爱联镳。荐枕青娥艳，鸣鞭白马骄。曲房珠翠合，深巷管弦调。日晚春风里，衣香满路飘。
张籍,寄梅处士,扰扰人间是与非，官闲自觉省心机。六行班里身常下，九列符中事亦稀。市客惯曾赊贱药，家僮惊见著新衣。君今独得居山乐，应喜多时未办归。
温庭筠,马嵬驿,穆满曾为物外游，六龙经此暂淹留。返魂无验青烟灭，埋血空生碧草愁。香辇却归长乐殿，晓钟还下景阳楼。甘泉不复重相见，谁道文成是故侯。
温庭筠,张静婉采莲歌,兰膏坠发红玉春，燕钗拖颈抛盘云。城边杨柳向娇晚，门前沟水波粼粼。麒麟公子朝天客，珂马珰珰度春陌。掌中无力舞衣轻，剪断鲛绡破春碧。抱月飘烟一尺腰，麝脐龙髓怜娇娆，秋罗拂水碎光动，露重花多香不销。鸂鶒交交塘水满，绿芒如粟莲茎短。一夜西风送雨来，粉痕零落愁红浅。船头折藕丝暗牵，藕根莲子相留连。郎心似月月未缺，十五十六清光圆。
李咸用,宿隐者居,永日连清夜，因君识躁君。竹扉难掩月，岩树易延云。曙鸟枕前起，寒泉梦里闻。又须随计吏，鸡鹤迥然分。
岑参,寄左省杜拾遗,联步趋丹陛，分曹限紫微。晓随天仗入，暮惹御香归。白发悲花落，青云羡鸟飞。圣朝无阙事，自觉谏书稀。
陈琡,别僧（一作留别兰若僧）,行若独轮车，常畏大道覆。止若员底器，常恐他物触。行止既如此，安得不离俗。
许浑,晓过郁林寺戏呈李明府,身闲白日长，何处不寻芳。山崦登楼寺，谿湾泊晚樯。洞花蜂聚蜜，岩柏麝留香。若指求仙路，刘郎学阮郎。
张说,相州冬日早衙,城外宵钟敛，闺中曙火残。朝光曜庭雪，宿冻聚池寒。正色临厅事，疑词定笔端。除苛囹圄息，伐枳吏人宽。河内功犹浅，淮阳疾未安。镜中星发变，顿使世情阑。
王建,早春书情,渐老风光不著人，花溪柳陌早逢春。近来行到门前少，趁暖闲眠似病人。
皎然,建安寺夜会，对雨怀皇甫侍御曾联句,相思非是远，风雨遣情多。愿欲披云见，难堪候晓过。夜长同岁月，地近极山河。戒相初传授，文章旧切磋。时称洛下咏，人许郢中歌。惆怅徒延首，其如一水何。
隐峦,逢老人,路逢一老翁，两鬓白如雪。一里二里行，四回五回歇。
白居易,仲夏斋戒月,仲夏斋戒月，三旬断腥膻。自觉心骨爽，行起身翩翩。始知绝粒人，四体更轻便。初能脱病患，久必成神仙。御寇驭泠风，赤松游紫烟。常疑此说谬，今乃知其然。我今过半百，气衰神不全。已垂两鬓丝，难补三丹田。但减荤血味，稍结清净缘。脱巾且修养，聊以终天年。
于濆,织素谣,贫女苦筋力，缲丝夜夜织。万梭为一素，世重韩娥色。五侯初买笑，建章方落籍。一曲古凉州，六亲长血食。劝尔画长眉，学歌饱亲戚。
张籍,和韦开州盛山十二首·茶岭,紫芽连白蕊，初向岭头生。自看家人摘，寻常触露行。
许浑,寄题南山王隐居（一作王隐士居）,近逢商洛客，知尔住南塘。草阁平春水，柴门掩夕阳。随蜂收野蜜，寻麝采生香。更忆前年醉，松花满石床。
詹琲,永嘉乱，衣冠南渡，流落南泉，作忆昔吟,忆昔永嘉际，中原板荡年。衣冠坠涂炭，舆辂染腥膻。国势多危厄，宗人苦播迁。南来频洒泪，渴骥每思泉。
贾至,巴陵夜别王八员外（一作萧静诗，题云三湘有怀）,柳絮飞时别洛阳，梅花发后到三湘。世情已逐浮云散，离恨空随江水长。
钱起,过裴长官新亭,茅屋多新意，芳林昨试移。野人知石路，戏鸟认花枝。慢水萦蓬户，闲云挂竹篱。到家成一醉，归马不能骑。
白居易,闲卧,尽日前轩卧，神闲境亦空。有山当枕上，无事到心中。帘卷侵床日，屏遮入座风。望春春未到，应在海门东。
贾岛,送别,门外便伸千里别，无车不得到河梁。高楼直上百馀尺，今日为君南望长。
李白,丁督护歌,云阳上征去，两岸饶商贾。吴牛喘月时，拖船一何苦。水浊不可饮，壶浆半成土。一唱督护歌，心摧泪如雨。万人凿盘石，无由达江浒。君看石芒砀，掩泪悲千古。
武元衡,送韦侍御司议赴东都,洛京千里近，离绪亦纷纷。文宪芙蓉沼，元方羔雁群。河关连巩树，嵩少接秦云。独有临风思，睽携不可闻。
刘长卿,狱中见壁画佛,不谓衔冤处，而能窥大悲。独栖丛棘下，还见雨花时。地狭青莲小，城高白日迟。幸亲方便力，犹畏毒龙欺。
白居易,三月三十日作,今朝三月尽，寂寞春事毕。黄鸟渐无声，朱樱新结实。临风独长叹，此叹意非一。半百过九年，艳阳残一日。随年减欢笑，逐日添衰疾。且遣花下歌，送此杯中物。
徐夤,松,涧底青松不染尘，未逢良匠竞谁分。龙盘劲节岩前见，鹤唳翠梢天上闻。大厦可营谁择木，女萝相附欲凌云。皇王自有增封日，修竹徒劳号此君。
褚载,晓感,晓鼓冬冬星汉微，佩金鸣玉斗光辉。出门各自争岐路，至老何人免是非。大道不应由曲取，浮生还要略知机。故园华表高高在，可得不如丁令威。
张籍,送汀州源使君,曾成赵北归朝计，因拜王门最好官。为郡暂辞双凤阙，全家远过九龙滩。山乡只有输蕉户，水镇应多养鸭栏。地僻寻常来客少，刺桐花发共谁看。
黄滔,书崔少府居（一作赠李补阙）,鲁史蜀琴旁，陶然举一觞。夕阳明岛屿，秋水浅池塘。世乱怜官替，家贫值岁荒。前峰亦曾宿，知有辟寒方。
张籍,忆远,行人犹未有归期，万里初程日暮时。唯爱门前双柳树，枝枝叶叶不相离。
杜甫,严郑公宅同咏竹（得香字）,绿竹半含箨，新梢才出墙。色侵书帙晚，阴过酒樽凉。雨洗娟娟净，风吹细细香。但令无剪伐，会见拂云长。
白居易,赠杨使君,曾嗟放逐同巴峡，且喜归还会洛阳。时命到来须作用，功名未立莫思量。银衔叱拨欺风雪，金屑琵琶费酒浆。更待城东桃李发，共君沉醉两三场。
韩愈,闲游二首,雨后来更好，绕池遍青青。柳花闲度竹，菱叶故穿萍。独坐殊未厌，孤斟讵能醒。持竿至日暮，幽咏欲谁听。兹游苦不数，再到遂经旬。萍盖污池净，藤笼老树新。林乌鸣讶客，岸竹长遮邻。子云只自守，奚事九衢尘。
无名氏,伤哉行,兔走乌飞不相见，人事依稀速如电。王母夭桃一度开，玉楼红粉千回变。车驰马走咸阳道，石家旧宅空荒草。秋雨无情不惜花，芙蓉一一惊颠倒。劝君莫谩栽荆棘，秦皇虚费驱山力。英风一去更无言，白骨沈埋暮山碧。
顾况,杂曲歌辞·竹枝,帝子苍梧不复归，洞庭叶下荆云飞。巴人夜唱竹枝后，肠断晓猿声渐稀。
皮日休,蚊子,隐隐聚若雷，噆肤不知足。皇天若不平，微物教食肉。贫士无绛纱，忍苦卧茅屋。何事觅膏腴，腹无太仓粟。
温庭筠,东峰歌,锦砾潺湲玉溪水，晓来微雨藤花紫。冉冉山鸡红尾长，一声樵斧惊飞起。松刺梳空石差齿，烟香风软人参蕊。阳崖一梦伴云根，仙菌灵芝梦魂里。
白居易,雨中题衰柳,湿屈青条折，寒飘黄叶多。不知秋雨意，更遣欲如何。
崔道融,寓吟集,陶集篇篇皆有酒，崔诗句句不无杯。醉来已共身安约，让却诗人作酒魁。
欧阳詹,闻邻舍唱凉州有所思,有善伊凉曲，离别在天涯。虚堂正相思，所妙发邻家。声音虽类闻，形影终以遐。因之增远怀，惆怅菖蒲花。
孙逖,晦日湖塘,吉日初成晦，方塘遍是春。落花迎二月，芳树历三旬。公子能留客，巫阳好解神。夜还何虑暗，秉烛向城闉。
齐己,移竹,旧溪千万竿，风雨夜珊珊。白首来江国，黄金买岁寒。乍移伤粉节，终绕著朱栏。会得承春力，新抽锦箨看。
卢纶,孤松吟酬浑赞善,深山荒松枝，雪压半离披。朱门青松树，万叶承清露。露重色逾鲜，吟风似远泉。天寒香自发，日丽影常圆。阴郊一夜雪，榆柳皆枯折。回首望君家，翠盖满琼花。捧君青松曲，自顾同衰木。曲罢不相亲，深山头白人。
王建,荆门行,江边行人暮悠悠，山头殊未见荆州。岘亭西南路多曲，栎林深深石镞镞。看炊红米煮白鱼，夜向鸡鸣店家宿。南中三月蚊蚋生，黄昏不闻人语声。生纱帷疏薄如雾，隔衣噆肤耳边鸣。欲明不待灯火起，唤得官船过蛮水。女儿停客茆屋新，开门扫地桐花里。犬声扑扑寒溪烟，人家烧竹种山田。巴云欲雨薰石热，麋鹿度江虫出穴。大蛇过处一山腥，野牛惊跳双角折。斜分汉水横千山，山青水绿荆门关。向前问个长沙路，旧是屈原沈溺处。谁家丹旐已南来，逢著流人从此去。月明山鸟多不栖，下枝飞上高枝啼。主人念远心不怿，罗衫卧对章台夕。红烛交横各自归，酒醒还是他乡客。壮年留滞尚思家，况复白头在天涯。
NA,舞曲歌辞·凯乐歌辞·应圣期,圣德期昌运，雍熙万宇清。乾坤资化育，海岳共休明。辟土欣耕稼，销戈遂偃兵。殊方歌帝泽，执贽驾升平。
李商隐,寒食行次冷泉驿,驿途仍近节，旅宿倍思家。独夜三更月，空庭一树花。介山当驿秀，汾水绕关斜。自怯春寒苦，那堪禁火赊。
岑参,题井陉双谿李道士所居,五粒松花酒，双谿道士家。唯求缩却地，乡路莫教赊。
吕温,喜俭北至送宗礼南行,洞庭舟始泊，桂江帆又开。魂从会处断，愁向笑中来。惝怳看残景，殷勤祝此杯。衡阳刷羽待，成取一行回。
贯休,送智光禅伯,万事归一衲，曹溪初去寻。从来相狎辈，尽不是知音。乞食林花落，穿云翠巘深。终希重一见，示我祖师心。
孟浩然,庭橘,明发览群物，万木何阴森。凝霜渐渐水，庭橘似悬金。女伴争攀摘，摘窥碍叶深。并生怜共蒂，相示感同心。骨刺红罗被，香黏翠羽簪。擎来玉盘里，全胜在幽林。
刘方平,送别,华亭霁色满今朝，云里樯竿去转遥。莫怪山前深复浅，清淮一日两回潮。
郎士元,关羽祠送高员外还荆州,将军禀天姿，义勇冠今昔。走马百战场，一剑万人敌。虽为感恩者，竟是思归客。流落荆巫间，裴回故乡隔。离筵对祠宇，洒酒暮天碧。去去勿复言，衔悲向陈迹。
韩愈,题临泷寺,不觉离家已五千，仍将衰病入泷船。潮阳未到吾能说，海气昏昏水拍天。
吕岩,题四明金鹅寺壁,方丈有门出不钥，见个山童露双脚。问伊方丈何寂寥，道是虚空也不著。闻此语，何欣欣，主翁岂是寻常人。我来谒见不得见，谒心耿耿生埃尘。归去也，波浩渺，路入蓬莱山杳杳。相思一上石楼时，雪晴海阔千峰晓。
戴叔伦,题武当逸禅师兰若,我身本似远行客，况是乱时多病身。经山涉水向何处，羞见竹林禅定人。
冷朝阳,送红线,采菱歌怨木兰舟，送客魂销百尺楼。还似洛妃乘雾去，碧天无际水空流。
NA,福州谣,骑马来，骑马去。
陶翰,送集贤学士伊阙史少府敕放归江东觐省（一作綦毋潜诗）,墨客钟张侣，材高吴越珍。千门来谒帝，驷马去荣亲。吏邑沿清洛，乡山指白蘋。归期应不远，当及未央春。
赵嘏,吕校书雨中见访,竹阁斜溪小槛明，惟君来赏见山情。马嘶风雨又归去，独听子规千万声。
李咸用,升天行,堂堂削玉青蝇喧，寒鸦啄鼠愁飞鸾。梳玄洗白逡巡间，兰言花笑俄衰残。盘金束紫身属官，强仁小德终无端。不如服取长流丹，潜神却入黄庭闲。志定功成飞九关，逍遥长揖辞人寰。空中龙驾时回旋，左云右鹤翔翩联。双童树节当风翻，常娥倚桂开朱颜。河边牛子星郎牵，三清宫殿浮晴烟。玉皇据案方凝然，仙官立仗森幢幡。引余再拜归仙班，清声妙色视听安。餐和饮顺中肠宽，虚无之乐不可言。
李中,落花,残红引动诗魔，怀古牵情奈何。半落铜台月晓，乱飘金谷风多。悠悠旋逐流水，片片轻粘短莎。谁见长门深锁，黄昏细雨相和。
白居易,酬思黯相公见过弊居戏赠,轩盖光照地，行人为裴回。呼传君子出，乃是故人来。访我入穷巷，引君登小台。台前多竹树，池上无尘埃。贫家何所有，新酒三两杯。停杯款曲语，上马复迟回。留守不外宿，日斜宫漏催。但留金刀赠，未接玉山颓。家酝不敢惜，待君来即开。村妓不辞出，恐君冁然咍。
姚合,酬田就,闲居多僻静，犹恐道相违。只是夜深坐，那堪春未归。嫩苔粘野色，香絮扑人衣。纵有野僧到，终朝不话非。
李洞,长安县厅,主人寂寞客屯邅，愁绝终南满案前。乞取中庭藤五尺，为君高劚扣青天。
吴筠,听尹炼师弹琴,至乐本太一，幽琴和乾坤。郑声久乱雅，此道稀能尊。吾见尹仙翁，伯牙今复存。众人乘其流，夫子达其源。在山峻峰峙，在水洪涛奔。都忘迩城阙，但觉清心魂。代乏识微者，幽音谁与论。
刘禹锡,罢郡归洛阳闲居,十年江海守，旦夕有归心。及此西还日，空成东武吟。花间数杯酒，月下一张琴。闻说功名事，依前惜寸阴。
张乔,笛,剪雨裁烟一节秋，落梅杨柳曲中愁。尊前暂借殷勤看，明日曾闻向陇头。
郎士元,和王相公题中书丛竹寄上元相公,多时仙掖里，色并翠琅玕。幽意含烟月，清阴庇蕙兰。枝繁宜露重，叶老爱天寒。竟日双鸾止，孤吟为一看。
李中,哭故主人陈太师,十年孤迹寄侯门，入室升堂忝厚恩。游遍春郊随茜旆，饮残秋月待金尊。车鱼郑重知难报，吐握周旋不可论。长恸裴回逝川上，白杨萧飒又黄昏。
薛能,戏舸,远舸冲开一路萍，岸傍偷上小茅亭。游人莫觅杯盘分，此地才应聚德星。
刘禹锡,洛中寺北楼见贺监草书题诗,高楼贺监昔曾登，壁上笔踪龙虎腾。中国书流尚皇象，北朝文士重徐陵。偶因独见空惊目，恨不同时便伏膺。唯恐尘埃转磨灭，再三珍重嘱山僧。
司空曙,过卢秦卿旧居,五柳茅茨楚国贤，桔槔蔬圃水涓涓。黄花寒后难逢蝶。红叶晴来忽有蝉。韩康助采君臣药，支遁同看内外篇。为问潜夫空著论，如何侍从赋甘泉。
虞羽客,结客少年场行,幽并侠少年，金络控连钱。窃符方救赵，击筑正怀燕。轻生辞凤阙，挥袂上祁连。陆离横宝剑，出没骛征旃。蒙轮恒顾敌，超乘忽争先。摧枯逾百战，拓地远三千。骨都魂已散，楼兰首复传。龙城含宿雾，瀚海接遥天。歌吹金微返，振旅玉门旋。烽火今已息，非复照甘泉。
林宽,终南山,标奇耸峻壮长安，影入千门万户寒。徒自倚天生气色，尘中谁为举头看。
刘长卿,会赦后酬主簿所问,江南海北长相忆，浅水深山独掩扉。重见太平身已老，桃源久住不能归。
李绅,寿阳罢郡日有诗十首与追怀…兼纪瑞物物·入淮至盱眙,山凝翠黛孤峰迥，淮起银花五两高。天外绮霞迷海鹤，日边红树艳仙桃。岸惊目眩同奔马，浦溢心疑睹抃鳌。寄谢云帆疾飞鸟，莫夸回雁卷轻毛。
顾非熊,夏夜汉渚归舟即事,扁舟江濑尽，归路海山青。巨浸分圆象，危樯入众星。雨遥明电影，蜃晓识楼形。不是长游客，那知造化灵。
皮日休,奉和鲁望白菊,已过重阳半月天，琅华千点照寒烟。蕊香亦似浮金靥，花样还如镂玉钱。玩影冯妃堪比艳，炼形萧史好争妍。无由擿向牙箱里，飞上方诸赠列仙。
郑谷,自贻,饮筵博席与心违，野眺春吟更是谁。琴有涧风声转淡，诗无僧字格还卑。恨抛水国荷蓑雨，贫过长安樱笋时。头角俊髦应指笑，权门踪迹独差池。
NA,郊庙歌辞·享太庙乐章·大明舞,五纪更运，三正递升。勋华既没，禹汤勃兴。神武命代，灵眷是膺。望云彰德，察纬告征。上纽天维，下安地轴。征师涿野，万国咸服。偃伯灵台，九官允穆。殊域委赆，怀生介福。大礼既饰，大乐已和。黑章扰囿，赤字浮河。功宣载籍，德被咏歌。克昌厥后，百禄是荷。
王驾,社日（一作张演诗）,鹅湖山下稻粱肥，豚栅鸡栖半掩扉。桑柘影斜春社散，家家扶得醉人归。
戴叔伦,别友人（一作汝南逢董校书，又作别董校书）,扰扰倦行役，相逢陈蔡间。如何百年内，不见一人闲。对酒惜馀景，问程愁乱山。秋风万里道，又出穆陵关。
雍裕之,自君之出矣,自君之出矣，宝镜为谁明。思君如陇水，长闻呜咽声。
雍陶,寒食夜池上对月怀友,人间多别离，处处是相思。海内无烟夜，天涯有月时。跳鱼翻荇叶，惊鹊出花枝。亲友皆千里，三更独绕池。
张仲素,春闺思,袅袅城边柳，青青陌上桑。提笼忘采叶，昨夜梦渔阳。
姚合,送春,昨迎今复送，来晚去逡巡。芳尽空繁树，愁多独病身。静思倾酒懒，闲望上楼频。为向春风道，明年早报春。
许浑,送李秀才,南楼送郢客，西郭见荆门。凫鹄下寒渚，牛羊归远村。兰舟倚行棹，桂酒掩馀尊。重此一留宿，前村烟水昏。
温庭筠,弹筝人,天宝年中事玉皇，曾将新曲教宁王。钿蝉金雁今零落，一曲伊州泪万行。
张九龄,当涂界寄裴宣州,故人宣城守，亦在江南偏。如何分虎竹，相与间山川。章绶胡为者，形骸非自然。含情津渡阔，倚望脰空延。远近闻佳政，平生仰大贤。推心徒有属，会面良无缘。目夕遵前渚，江村投暮烟。念行祗意默，怀远岂言宣。委曲风波事，难为尺素传。
郑谷,前寄左省张起居一百言寻蒙唱酬见誉过实却用旧韵重答,减瘦经多难，忧伤集晚年。吟高风过树，坐久夜凉天。旅退惭随众，孤飞怯向前。钓朋蓑叟在，药术衲僧传。鬓秃趋荣路，肠焦鄙盗泉。品徒诚有隔，推唱意何坚。寒地殊知感，秋灯耿不眠。从来甘默尔，自此倍怡然。兰为官须握，蒲因学更编。预愁摇落后，子美笑无毡。
白居易,题韦家泉池,泉落青山出白云，萦村绕郭几家分。自从引作池中水，深浅方圆一任君。
陆龟蒙,子夜警歌二首,镂碗传绿酒，雕炉薰紫烟。谁知苦寒调，共作白雪弦。恃爱如欲进，含羞出不前。朱口发艳歌，玉指弄娇弦。
张谔,九日,秋来林下不知春，一种佳游事也均。绛叶从朝飞著夜，黄花开日未成旬。将曛陌树频惊鸟，半醉归途数问人。城远登高并九日，茱萸凡作几年新。
耿湋,进秋隼,岂悟因罗者，迎霜献紫微。夕阳分素臆，秋色上花衣。举翅云天近，回眸燕雀稀。应随明主意，百中有光辉。
杜牧,杜秋娘诗,京江水清滑，生女白如脂。其间杜秋者，不劳朱粉施。老濞即山铸，后庭千双眉。秋持玉斝醉，与唱金缕衣。濞既白首叛，秋亦红泪滋。吴江落日渡，灞岸绿杨垂。联裾见天子，盼眄独依依。椒壁悬锦幕，镜奁蟠蛟螭。低鬟认新宠，窈袅复融怡。月上白璧门，桂影凉参差。金阶露新重，闲捻紫箫吹。莓苔夹城路，南苑雁初飞。红粉羽林杖，独赐辟邪旗。归来煮豹胎，餍饫不能饴。咸池升日庆，铜雀分香悲。雷音后车远，事往落花时。燕禖得皇子，壮发绿緌緌。画堂授傅姆，天人亲捧持。虎睛珠络褓，金盘犀镇帷。长杨射熊罴，武帐弄哑咿。渐抛竹马剧，稍出舞鸡奇。崭崭整冠珮，侍宴坐瑶池。眉宇俨图画，神秀射朝辉。一尺桐偶人，江充知自欺。王幽茅土削，秋放故乡归。觚棱拂斗极，回首尚迟迟。四朝三十载，似梦复疑非。潼关识旧吏，吏发已如丝。却唤吴江渡，舟人那得知。归来四邻改，茂苑草菲菲。清血洒不尽，仰天知问谁。寒衣一匹素，夜借邻人机。我昨金陵过，闻之为歔欷。自古皆一贯，变化安能推。夏姬灭两国，逃作巫臣姬。西子下姑苏，一舸逐鸱夷。织室魏豹俘，作汉太平基。误置代籍中，两朝尊母仪。光武绍高祖，本系生唐儿。珊瑚破高齐，作婢舂黄糜。萧后去扬州，突厥为阏氏。女子固不定，士林亦难期。射钩后呼父，钓翁王者师。无国要孟子，有人毁仲尼。秦因逐客令，柄归丞相斯。安知魏齐首，见断箦中尸。给丧蹶张辈，廊庙冠峨危。珥貂七叶贵，何妨戎虏支。苏武却生返，邓通终死饥。主张既难测，翻覆亦其宜。地尽有何物，天外复何之。指何为而捉，足何为而驰。耳何为而听，目何为而窥。已身不自晓，此外何思惟。因倾一樽酒，题作杜秋诗。愁来独长咏，聊可以自怡。
章孝标,归燕词辞工部侍郎（一作下第后献主司）,旧垒危巢泥已落，今年故向社前归。连云大厦无栖处，更望谁家门户飞。
樊晃,句,巧裁蝉鬓畏风吹，尽作蛾眉恐人妒。
卢纶,秋夜宴集陈翃郎中圃亭美校书郎张正元归乡,泉清兰菊稠，红果落城沟。保庆台榭古，感时琴瑟秋。硕儒欢颇至，名士礼能周。为谢邑中少，无惊池上鸥。
毛文锡,西溪子,昨夜西溪游赏，芳树奇花千样。锁春光，金尊满，听弦管。娇妓舞衫香暖。不觉到斜晖，马驮归。
胡曾,咏史诗·武昌,王浚戈鋋发上流，武昌鸿业土崩秋。思量铁锁真儿戏，谁为吴王画此筹。
芮挺章,江南弄,春江可怜事，最在美人家。鹦鹉能言鸟，芙蓉巧笑花。地衔金作埒，水抱玉为沙。薄晚青丝骑，长鞭赴狭斜。
曹松,立春日,春饮一杯酒，便吟春日诗。木梢寒未觉，地脉暖先知。鸟啭星沈后，山分雪薄时。赏心无处说，怅望曲江池。
喻凫,夏日题岫禅师房,朝朝声磬罢，章子扫藤阴。花过少游客，日长无事心。回山闭院直，落水下桥深。安得开方便，容身老此林。
刘子玄,郊庙歌辞·仪坤庙乐章·安和,妙算申帷幄，神谋及庙庭。两阶文物备，七德武功成。校猎长杨苑，屯军细柳营。将军献凯入，歌舞溢重城。
李群玉,岳阳春晚,不觉春物老，块然湖上楼。云沙鹧鸪思，风日沅湘愁。去翼灭云梦，来帆指昭丘。所嗟芳桂晚，寂寞对汀洲。
李隆基,鶺鴒颂,伊我轩宫，奇树青葱，蔼周庐兮。冒霜停雪，以茂以悦，恣卷舒兮。连枝同荣，吐绿含英，曜春初兮。蓐收御节，寒露微结，气清虚兮。桂宫兰殿，唯所息宴，栖雍渠兮。行摇飞鸣，急难有情，情有馀兮。顾惟德凉，夙夜兢惶，惭化疏兮。上之所教，下之所效，实在予兮。天伦之性，鲁卫分政，亲贤居兮。爰游爰处，爰笑爰语，巡庭除兮。观此翔禽，以悦我心，良史书兮。
李端,送卫雄下第归同州,不才先上第，词客却空还。边地行人少，平芜尽日闲。一蝉陂树里，众火陇云间。羡汝归茅屋，书窗见远山。
储光羲,寄孙山人,新林二月孤舟还，水满清江花满山。借问故园隐君子，时时来往住人间。
贾岛,岐下送友人归襄阳,蹉跎随泛梗，羁旅到西州。举翮笼中鸟，知心海上鸥。山光分首暮，草色向家秋。若更登高岘，看碑定泪流。
宋之问,和库部李员外秋夜寓直之作,相庭贻庆远，才子拜郎初。起草徯仙阁，焚香卧直庐。更深河欲断，节劲柳偏疏。气耿凌云笔，心摇待漏车。叨荣厕俦侣，省己恧空虚。徒斐阳春和，难参丽曲馀。
王维,辋川集·栾家濑,飒飒秋雨中，浅浅石溜泻。跳波自相溅，白鹭惊复下。
王周,自和,一片残阳景，朦胧淡月中。兰芽纡嫩紫，梨颊抹生红。琴阮资清格，冠簪养素风。烟霄半知足，吏隐少相同。
刘言史,寻花,游春未足春将度，访紫寻红少在家。借问流莺与飞蝶，更知何处有幽花。
高適,同敬八、卢五泛河间清河,清川在城下，沿泛多所宜。同济惬数公，玩物欣良时。飘飖波上兴，燕婉舟中词。昔陟乃平原，今来忽涟漪。东流达沧海，西流延滹池。云树共晦明，井邑相逶迤。稍随归月帆，若与沙鸥期。渔父更留我，前潭水未滋。
韦庄,江上题所居,故人相别尽朝天，苦竹江头独闭关。落日乱蝉萧帝寺，碧云归鸟谢家山。青州从事来偏熟，泉布先生老渐悭。不是对花长酩酊，永嘉时代不如闲。
刘长卿,馀干旅舍,摇落暮天迥，青枫霜叶稀。孤城向水闭，独鸟背人飞。渡口月初上，邻家渔未归。乡心正欲绝，何处捣寒衣。
薛能,长安送友人之黔南,衡岳犹云过，君家独几千。心从贱游话，分向禁城偏。陆路终何处，三湘在素船。琴书去迢递，星路照潺湲。台镜簪秋晚，盘蔬饭雨天。同文到乡尽，殊国共行连。后会应多日，归程自一年。贫交永无忘，孤进合相怜。
李端,乐府杂曲·鼓吹曲辞·巫山高,巫山十二峰，皆在碧虚中。回合云藏日，霏微雨带风。猿声寒过水，树色暮连空。愁向高唐望，清秋见楚宫。
高適,酬庞十兵曹,忆昔游京华，自言生羽翼。怀书访知己，末路空相识。许国不成名，还家有惭色。托身从畎亩，浪迹初自得。雨泽感天时，耕耘忘帝力。同人洛阳至，问我睢水北。遂尔款津涯，净然见胸臆。高谈悬物象，逸韵投翰墨。别岸迥无垠，海鹤鸣不息。梁城多古意，携手共凄恻。怀贤想邹枚，登高思荆棘。世情恶疵贱，之子怜孤直。酬赠感并深，离忧岂终极。
喻凫,上高侍御,旧隐白云峰，生涯落叶同。关河一栖旅，杨柳十东风。迹处龙钟内，声居汩没中。酬恩若有地，宁止杀微躬。
韦元旦,夜宴安乐公主宅,主第新成银作榜，宾筵广宴玉为楼。壶觞既卜仙人夜，歌舞宜停织女秋。
李中,宿青溪米处士幽居,寄宿溪光里，夜凉高士家。养风窗外竹，叫月水中蛙。静虑同搜句，清神旋煮茶。唯忧晓鸡唱，尘里事如麻。
权德舆,送张曹长工部大夫奉使西番,殊邻覆露同，奉使小司空。西候车徒出，南台节印雄。吊祠将渥命，导驿畅皇风。故地山河在，新恩玉帛通。塞云凝废垒，关月照惊蓬。青史书归日，翻轻五利功。
马戴,江中遇客,危石江中起，孤云岭上还。相逢皆得意，何处是乡关。
吕温,读句践传,丈夫可杀不可羞，如何送我海西头。更生更聚终须报，二十年间死即休。
李敬方,劝酒,不向花前醉，花应解笑人。只忧连夜雨，又过一年春。日日无穷事，区区有限身。若非杯酒里，何以寄天真。
张祜,题苏州思益寺,四面山形断，楼台此迥临。两峰高崒屼，一水下淫渗。凿石西龛小，穿松北坞深。会当来结社，长日为僧吟。
袁郊,露,湛湛腾空下碧霄，地卑湿处更偏饶。菅茅丰草皆沾润，不道良田有旱苗。
钱起,乐游原晴望上中书李侍郎,爽气朝来万里清，凭高一望九秋轻。不知凤沼霖初霁，但觉尧天日转明。四野山河通远色，千家砧杵共秋声，遥想青云丞相府，何时开阁引书生。
张祜,王家琵琶,金屑檀槽玉腕明，子弦轻撚为多情。只愁拍尽凉州破，画出风雷是拨声。
贾至,岳阳楼重宴别王八员外贬长沙,江路东连千里潮，青云北望紫微遥。莫道巴陵湖水阔，长沙南畔更萧条。
韩翃,送李侍御赴徐州行营,少年兼柱史，东至旧徐州。远属平津阁，前驱博望侯。向营淮水满，吹角楚天秋。客梦依依处，寒山对白楼。
施肩吾,帝宫词,自得君王宠爱时，敢言春色上寒枝。十年宫里无人问，一日承恩天下知。
李端,早春夜望,旧雪逐泥沙，新雷发草芽。晓霜应傍鬓，夜雨莫催花。行矣前途晚，归与故国赊。不劳报春尽，从此惜年华。
胡宿,次韵徐爽见寄,五两青丝帝渥深，平时可敢叹英沈。侏儒自是长三尺，澼纩都来直数金。寂寞死灰人丧偶，婆娑生意树交阴。年来想见琼枝色，久梦蘧蘧到竹林。
李乂,高安公主挽歌二首,汤沐三千赋，楼台十二重。银炉称贵幸，玉辇盛过逢。嫔则留中馈，娥辉没下舂。平阳百岁后，歌舞为谁容。宾卫俨相依，横门启曙扉。灵阴蟾兔缺，仙影凤凰飞。一水秋难渡，三泉夜不归。况临青女节，瑶草更前哀。
杜甫,发刘郎浦（浦在石首县，昭烈纳吴女处）,挂帆早发刘郎浦，疾风飒飒昏亭午。舟中无日不沙尘，岸上空村尽豺虎。十日北风风未回，客行岁晚晚相催。白头厌伴渔人宿，黄帽青鞋归去来。
朱庆馀,宫词,寂寂花时闭院门，美人相并立琼轩。含情欲说宫中事，鹦鹉前头不敢言。
顾况,送别日晚歌,日窅窅兮下山，望佳人兮不还。花落兮屋上，草生兮阶间。日日兮春风，芳菲兮欲歇。老不可兮更少，君何为兮轻别。
杜牧,除官归京睦州雨霁,秋半吴天霁，清凝万里光。水声侵笑语，岚翠扑衣裳。远树疑罗帐，孤云认粉囊。溪山侵两越，时节到重阳。顾我能甘贱，无由得自强。误曾公触尾，不敢夜循墙。岂意笼飞鸟，还为锦帐郎。网今开傅燮，书旧识黄香。姹女真虚语，饥儿欲一行。浅深须揭厉，休更学张纲。
张怀庆,窃李义府诗,生情镂月为歌扇，出性裁云作舞衣。照镜自怜回雪影，来时好取洛川归。
皇甫冉,河南郑少尹城南亭送郑判官还河东,使臣怀饯席，亚尹有前溪。客是仙舟里，途从御苑西。泉声喧暗竹，草色引长堤。故绛青山在，新田绿树齐。天秋闻别鹄，关晓待鸣鸡。应叹沈冥者，年年津路迷。
崔橹,华清宫三首,草遮回磴绝鸣銮，云树深深碧殿寒。明月自来还自去，更无人倚玉栏干。障掩金鸡蓄祸机，翠华西拂蜀云飞。珠帘一闭朝元阁，不见人归见燕归。门横金锁悄无人，落日秋声渭水滨。红叶下山寒寂寂，湿云如梦雨如尘。
王之涣,送别,杨柳东风树，青青夹御河。近来攀折苦，应为别离多。
韩偓,倚醉,倚醉无端寻旧约，却怜惆怅转难胜。静中楼阁深春雨。远处帘栊半夜灯。抱柱立时风细细，绕廊行处思腾腾。分明窗下闻裁翦，敲遍阑干唤不应。
杜甫,送路六侍御入朝,童稚情亲四十年，中间消息两茫然。更为后会知何地，忽漫相逢是别筵。不分桃花红胜锦，生憎柳絮白于绵。剑南春色还无赖，触忤愁人到酒边。
罗邺,梅花,繁如瑞雪压枝开，越岭吴溪免用栽。却是五侯家未识，春风不放过江来。
白居易,游平原赠晦叔,照水容虽老，登山力未衰。欲眠先命酒，暂歇亦吟诗。且喜身无缚，终惭鬓有丝。回头语闲伴，闲校十年迟。
张乔,送龙门令刘沧,去宰龙门县，应思变化年。还将鲁儒政，又与晋人传。峭壁开中古，长河落半天。几乡因劝勉，耕稼满云烟。
白居易,重到毓村宅有感,欲入中门泪满巾，庭花无主两回春。轩窗帘幕皆依旧，只是堂前欠一人。
胡曾,咏史诗·望夫山,一上青山便化身，不知何代怨离人。古来节妇皆销朽，独尔不为泉下尘。
卢纶,送宁国夏侯丞,楚国青芜上，秋云似白波。五湖长路少，九派乱山多。谢守通诗宴，陶公许醉过。怃然饯离阻，年鬓两蹉跎。
高適,留别郑三、韦九兼洛下诸公,忆昨相逢论久要，顾君哂我轻常调。羁旅虽同白社游，诗书已作青云料。蹇质蹉跎竟不成，年过四十尚躬耕。长歌达者杯中物，大笑前人身后名。幸逢明盛多招隐，高山大泽征求尽。此时亦得辞渔樵，青袍裹身荷圣朝。犁牛钓竿不复见，县人邑吏来相邀。远路鸣蝉秋兴发，华堂美酒离忧销。不知何日更携手，应念兹晨去折腰。
刘禹锡,捣衣曲,爽砧应秋律，繁杵含凄风。一一远相续，家家音不同。户庭凝露清，伴侣明月中。长裾委襞积，轻珮垂璁珑。汗馀衫更馥，钿移麝半空。报寒惊边雁，促思闻候虫。天狼正芒角，虎落定相攻。盈箧寄何处，征人如转蓬。
蒋吉,次商於感旧寄卢中丞,昔年簪组隘丘门，今日旌幢一院存。何事商於泪如雨，小儒偏受陆家恩。
周昙,春秋战国门·子产,为政何门是化源，宽仁高下保安全。如嫌水德人多狎，拯溺宜将猛济宽。
韩偓,思归乐,泪滴珠难尽，容殊玉易销。傥随明月去，莫道梦魂遥。
戴叔伦,答崔法曹,后会知不远，今欢亦愿留。江天梅雨散，况在月中楼。
马彧,赠韩定辞,燧林芳草绵绵思，尽日相携陟丽谯。别后巏嵍山上望，羡君时复见王乔。
白居易,花前有感，兼呈崔相公、刘郎中,落花如雪鬓如霜，醉把花看益自伤。少日为名多检束，长年无兴可颠狂。四时轮转春常少，百刻支分夜苦长。何事同生壬子岁，老于崔相及刘郎。
曹松,赠南陵李主簿,外邑官同隐，宁劳短吏趋。看云情自足，爱酒逸应无。簟席弹棋子，衣裳惹印朱。仍闻陂水近，亦拟掉菰蒲。
耿湋,喜侯十七校书见访,东城独屏居，有客到吾庐。发廪因舂黍，开畦复剪蔬。许酣令乞酒，辞窭任无鱼。遍出新成句，更通未悟书。藤丝秋不长，竹粉雨仍馀。谁为须张烛，凉空有望舒。
白居易,清明夜,好风胧月清明夜，碧砌红轩刺史家。独绕回廊行复歇，遥听弦管暗看花。
白居易,西湖晚归，回望孤山寺，赠诸客,柳湖松岛莲花寺，晚动归桡出道场。卢橘子低山雨重，棕榈叶战水风凉。烟波澹荡摇空碧，楼殿参差倚夕阳。到岸请君回首望，蓬莱宫在海中央。
皇甫曙,立春日呈宫傅侍郎,朝旦微风吹晓霞，散为和气满家家。不知容貌潜消落，且喜春光动物华。出问池冰犹塞岸，归寻园柳未生芽。摩娑酒瓮重封闭，待入新年共赏花。
岑参,登千福寺楚金禅师法华院多宝塔,多宝灭已久，莲华付吾师。宝塔凌太空，忽如涌出时。数年功不成，一志坚自持。明主亲梦见，世人今始知。千家献黄金，万匠磨琉璃。既空泰山木，亦罄天府赀。焚香如云屯，幡盖珊珊垂。悉窣神绕护，众魔不敢窥。作礼睹灵境，焚香方证疑。庶割区中缘，脱身恒在兹。
温庭筠,送卢处士游吴越,羡君东去见残梅，唯有王孙独未回。吴苑夕阳明古堞，越宫春草上高台。波生野水雁初下，风满驿楼潮欲来。试逐渔舟看雪浪，几多江燕荇花开。
姚合,送僧默然,出家侍母前，至孝自通禅。伏日江头别，秋风樯下眠。鸟声猿更促，石色树相连。此路多如此，师行亦有缘。
杜甫,过宋员外之问旧庄,宋公旧池馆，零落守阳阿。枉道祗从入，吟诗许更过。淹留问耆老，寂寞向山河。更识将军树，悲风日暮多。
司空图,证因亭,峰北幽亭愿证因，他生此地却容身。上方僧在时应到，笑认前衔记写真。
袁朗,和洗掾登城南坂望京邑,二华连陌塞，九陇统金方。奥区称富贵，重险擅雄强。龙飞灞水上，凤集岐山阳。神皋多瑞迹，列代有兴王。我后膺灵命，爰求宅兹土。宸居法太微，建国资天府。玄风叶黎庶，德泽浸区宇。醒醉各相扶，讴歌从圣主。南登少陵岸，还望帝城中。帝城何郁郁，佳气乃葱葱。金凤凌绮观，璇题敞兰宫。复道东西合，交衢南北通。万国朝前殿，群公议宣室。鸣佩含早风，华蝉曜朝日。柏梁宴初罢，千钟欢未毕。端拱肃岩廊，思贤听琴瑟。逶迤万雉列，隐轸千闾布。飞甍夹御沟，曲台临上路。处处歌钟鸣，喧阗车马度。日落长楸间，含情两相顾。是月冬之季，阴寒昼不开。惊风四面集，飞雪千里回。狐白登廊庙，牛衣出草莱。讵知韩长孺，无复重然灰。
卢纶,同崔峒补阙慈恩寺避暑,寺凉高树合，卧石绿阴中。伴鹤惭仙侣，依僧学老翁。鱼沉荷叶露，鸟散竹林风。始悟尘居者，应将火宅同。
雍陶,送徐使君赴岳州,渺渺楚江上，风旗摇去舟。马归云梦晚，猿叫洞庭秋。别思满南渡，乡心生北楼。巴陵山水郡，应称谢公游。
张蠙,伤贾岛,生为明代苦吟身，死作长江一逐臣。可是当时少知已，不知知己是何人。
韩翃,题僧房（一作题慈恩寺振上人院）,披衣闻客至，关锁此时开。鸣磬夕阳尽，卷帘秋色来。名香连竹径，清梵出花台。身在心无住，他方到几回。
刘禹锡,畬田行,何处好畬田，团团缦山腹。钻龟得雨卦，上山烧卧木。惊麏走且顾，群雉声咿喔。红焰远成霞，轻煤飞入郭。风引上高岑，猎猎度青林。青林望靡靡，赤光低复起。照潭出老蛟，爆竹惊山鬼。夜色不见山，孤明星汉间。如星复如月，俱逐晓风灭。本从敲石光，遂至烘天热。下种暖灰中，乘阳拆牙孽。苍苍一雨后，苕颖如云发。巴人拱手吟，耕耨不关心。由来得地势，径寸有馀金。
元稹,酬刘猛见送,种花有颜色，异色即为妖。养鸟恶羽翮，剪翮不待高。非无剪伤者，物性难自逃。百足虽捷捷，商羊亦翘翘。伊余狷然质，谬入多士朝。任气有愎戆，容身寡朋曹。愚狂偶似直，静僻非敢骄。一为毫发忤，十载山川遥。烁铁不在火，割肌不在刀。险心露山岳，流语翻波涛。六尺安敢主，方寸由自调。神剑土不蚀，异布火不燋。虽无二物姿，庶欲效一毫。未能深蹙蹙，多谢相劳劳。去去我移马，迟迟君过桥。云势正横壑，江流初满槽。持此慰远道，此之为旧交。
徐夤,司直巡官无诸移到玫瑰花,芳菲移自越王台，最似蔷薇好并栽。秾艳尽怜胜彩绘，嘉名谁赠作玫瑰。春藏锦绣风吹拆，天染琼瑶日照开。为报朱衣早邀客，莫教零落委苍苔。
李商隐,临发崇让宅紫薇,一树浓姿独看来，秋庭暮雨类轻埃。不先摇落应为有，已欲别离休更开。桃绶含情依露井，柳绵相忆隔章台。天涯地角同荣谢，岂要移根上苑栽。
柳宗元,初秋夜坐赠吴武陵,稍稍雨侵竹，翻翻鹊惊丛。美人隔湘浦，一夕生秋风。积雾杳难极，沧波浩无穷。相思岂云远，即席莫与同。若人抱奇音，朱弦縆枯桐。清商激西颢，泛滟凌长空。自得本无作，天成谅非功。希声閟大朴，聋俗何由聪。
张籍,华山庙,金天庙下西京道，巫女纷纷走似烟。手把纸钱迎过客，遣求恩福到神前。
于鹄,春山居,独来多任性，惟与白云期。深处花开尽，迟眠人不知。水流山暗处，风起月明时。望见南峰近，年年懒更移。
周昙,前汉门·高祖,爱子从烹报主时，安知强啜不含悲。太公悬命临刀几，忍取杯羹欲为谁。
马戴,送柳秀才往连州看弟,离人非逆旅，有弟谪连州。楚雨沾猿暮，湘云拂雁秋。蒹葭行广泽，星月棹寒流。何处江关锁，风涛阻客愁。
李端,卧病寄阎寀,病中贪好景，强步出幽居。紫葛垂山径，黄花绕野渠。荒林飞老鹤，败堰过游鱼。纵忆同年友，无人可寄书。
皇甫冉,与诸公同登无锡北楼（一作郎士元诗）,秋兴因危堞，归心过远山。风霜征雁早，江海旅人闲。驿树寒仍密，渔舟晚自还。仲宣何所赋，只叹在荆蛮。
韩偓,即目,书墙暗记移花日，洗瓮先知酝酒期。须信闲人有忙事，早来冲雨觅渔师。
王建,杜中丞书院新移小竹,此地本无竹，远从山寺移。经年求养法，隔日记浇时。嫩绿卷新叶，残黄收故枝。色经寒不动，声与静相宜。爱护出常数，稀稠看自知。贫来缘未有，客散独行迟。
裴玄智,书化度藏院壁,将肉遣狼守，置骨向狗头。自非阿罗汉，焉能免得偷。
耿湋,废庆宝寺（一作司空曙诗）,黄叶前朝寺，无僧寒殿开。池晴龟出暴，松暝鹤飞回。古井碑横草，阴廊画杂苔。禅宫亦销歇，尘世转堪哀。
徐铉,太傅相公以庭梅二篇许舍弟同赋再迂藻思…庶申感谢,旧眷终无替，流光自足悲。攀条感花萼，和曲许埙篪。前会成春梦，何人更己知。缘情聊借喻，争敢道言诗。
李峤,屏,洞彻琉璃蔽，威纡屈膝回。锦中云母列，霞上织成开。山水含春动，神仙倒景来。修身兼竭节，谁识作铭才。
李商隐,同崔八诣药山访融禅师,共受征南不次恩，报恩惟是有忘言。岩花涧草西林路，未见高僧只见猿。
宋若宪,奉和御制麟德殿宴百官,端拱承休命，时清荷圣皇。四聪闻受谏，五服远朝王。景媚莺初啭，春残日更长。命筵多济济，盛乐复锵锵。酆镐谁将敌，横汾未可方。愿齐山岳寿，祉福永无疆。
姚合,舟行书事，寄杭州崔员外,张颐任酒浇，开眼信花烧。旧国归何滞，新知别又遥。夜行篙触石，晚泊缆依桥。若未重相见，无门解寂寥。
罗邺,为人感赠,歌舞从来最得名，如今老寄洛阳城。当时醉送龙骧曲，留与谁家唱月明。
岑参,临洮泛舟，赵仙舟自北庭罢使还京,白发轮台使，边功竟不成。云沙万里地，孤负一书生。池上风回舫，桥西雨过城。醉眠乡梦罢，东望羡归程。
韩偓,余作探使以缭绫手帛子寄贺因而有诗,解寄缭绫小字封，探花筵上映春丛。黛眉印在微微绿，檀口消来薄薄红。缏处直应心共紧，砑时兼恐汗先融。帝台春尽还东去，却系裙腰伴雪胸。
杜牧,南楼夜,玉管金樽夜不休，如悲昼短惜年流。歌声袅袅彻清夜，月色娟娟当翠楼。枕上暗惊垂钓梦，灯前偏起别家愁。思量今日英雄事，身到簪裾已白头。
白居易,和裴令公一日日一年年杂言见赠,一日日，作老翁。一年年，过春风。公心不以贵隔我，我散唯将闲伴公。我无才能忝高秩，合是人间闲散物。公有功德在生民，何因得作自由身。前日魏王潭上宴连夜，今日午桥池头游拂晨。山客砚前吟待月，野人尊前醉送春。不敢与公闲中争第一，亦应占得第二第三人。
李商隐,赠句芒神,佳期不定春期赊，春物夭阏兴咨嗟。愿得句芒索青女，不教容易损年华。
罗隐,送朗州张员外,圣朝纶阁最延才，须牧生民始入来。凤藻已期他日用，隼旟应是隔年回。旗飘岘首岚光重，酒奠湘江杜魄哀。肠断秦原二三月，好花全为使君开。
李群玉,放鱼,早觅为龙去，江湖莫漫游。须知香饵下，触口是铦钩。
NA,郊庙歌辞·郊天旧乐章·豫和,蘋蘩礼著，黍稷诚微。音盈凤管，彩驻龙旂。洪歆式就，介福攸归。送乐有阕，灵驭遄飞。
包何,和苗员外寓直中书,朝列称多士，君家有二难。贞为台里柏，芳作省中兰。夜宿分曹阔，晨趋接武欢。每怜双阙下，雁序入鸳鸾。
李频,送凤翔范书记,西京无暑气，夏景似清秋。天府来相辟，高人去自由。江山通蜀国，日月近神州。若共将军语，河兰地未收。
罗隐,过废江宁县（王昌龄曾尉此县）,县前水色细鳞鳞，一为夫君吊水滨。漫把文章矜后代，可知荣贵是他人。莺偷旧韵还成曲，草赖馀吟尽解春。我亦有心无处说，等闲停棹似迷津。
白居易,以镜赠别,人言似明月，我道胜明月。明月非不明，一年十二缺。岂如玉匣里，如水常澄澈。月破天暗时，圆明独不歇。我惭貌丑老，绕鬓斑斑雪。不如赠少年，回照青丝发。因君千里去，持此将为别。
韦应物,休暇东斋,由来束带士，请谒无朝暮。公暇及私身，何能独闲步。摘叶爱芳在，扪竹怜粉污。岸帻偃东斋，夏天清晓露。怀仙阅真诰，贻友题幽素。荣达颇知疏，恬然自成度。绿苔日已满，幽寂谁来顾。
喻凫,惊秋,莺啭才间关，蝉鸣旋萧屑。如何两鬓毛，不作千枝雪。
李观,试中和节诏赐公卿尺诗,淑节韶光媚，皇明宠锡崇。具寮颁玉尺，成器幸良工。岂止寻常用，将传度量同。人何不取利，物亦赖其功。紫翰宣殊造，丹诚厉匪躬。奉之无失坠，恩泽自天中。
杜甫,江阁对雨有怀行营裴二端公（裴虬与讨臧玠故有行营）,南纪风涛壮，阴晴屡不分。野流行地日，江入度山云。层阁凭雷殷，长空水面文。雨来铜柱北，应洗伏波军。
贾岛,杂曲歌辞·壮士吟,壮士不曾悲，悲即无回期。如何易水上，未歌先泪垂。
梁升卿,奉和圣制答张说扈从南出雀鼠谷,何意重关道，千年过圣皇。幽林承睿泽，闲客见清光。日御仙途远，山灵寿域长。寒云入晋薄，春树隔汾香。国佐同时雨，天文属岁阳。从来汉家盛，未若此巡方。
姚系,五老峰大明观赠隐者,云观此山北，与君携手稀。林端涉横水，洞口入斜晖。颇觉鸾鹤迩，忽为烟雾飞。故人清和客，默会琴心微。丹术幸可授，青龙当未归。悠悠平生意，此日复相违。
李群玉,小弟艎南游近书来,湘南客帆稀，游子寡消息。经时停尺素，望尽云边翼。笑言频梦寐，独立想容色。落景无来人，修江入天白。停停倚门念，瑟瑟风雨夕。何处泊扁舟，迢递湍波侧。秋归旧窗竹，永夜一凄寂。吟尔鶺鴒篇，中宵慰相忆。
李商隐,初食笋呈座中,嫩箨香苞初出林，於陵论价重如金。皇都陆海应无数，忍剪凌云一寸心。
李白,自广平乘醉走马六十里至邯郸，登城楼览古书怀,醉骑白花马，西走邯郸城。扬鞭动柳色，写鞚春风生。入郭登高楼，山川与云平。深宫翳绿草，万事伤人情。相如章华巅，猛气折秦嬴。两虎不可斗，廉公终负荆。提携袴中儿，杵臼及程婴。立孤就白刃，必死耀丹诚。平原三千客，谈笑尽豪英。毛君能颖脱，二国且同盟。皆为黄泉土，使我涕纵横。磊磊石子冈，萧萧白杨声。诸贤没此地，碑版有残铭。太古共今时，由来互哀荣。伤哉何足道，感激仰空名。赵俗爱长剑，文儒少逢迎。闲从博陵游，畅饮雪朝酲。歌酣易水动，鼓震丛台倾。日落把烛归，凌晨向燕京。方陈五饵策，一使胡尘清。
武元衡,石州城,丈夫心爱横行，报国知嫌命轻。楼兰径百战，更道戍龙城。锦字窦车骑，胡笳李少卿。生离两不见，万古难为情。
方干,题睦州乌龙山禅居,曙后月华犹冷湿，自知坐卧逼天宫。晨鸡未暇鸣山底，早日先来照屋东。人世驱驰方丈内，海波摇动一杯中。伴师长住应难住，归去仍须入俗笼。
韦庄,出关,马嘶烟岸柳阴斜，东去关山路转赊。到处因循缘嗜酒，一生惆怅为判花。危时只合身无著，白日那堪事有涯。正是灞陵春酬绿，仲宣何事独辞家。
杨凌,即事寄人,中禁鸣钟日欲高，北窗欹枕望频搔。相思寂寞青苔合，唯有春风啼伯劳。
孟浩然,题大禹寺义公禅房,义公习禅处，结构依空林。户外一峰秀，阶前群壑深。夕阳连雨足，空翠落庭阴。看取莲花净，应知不染心。
岑参,峨眉东脚临江听猿，怀二室旧庐,峨眉烟翠新，昨夜秋雨洗。分明峰头树，倒插秋江底。久别二室间，图他五斗米。哀猿不可听，北客欲流涕。
杜甫,冬深（一作即日）,花叶随天意，江溪共石根。早霞随类影，寒水各依痕。易下杨朱泪，难招楚客魂。风涛暮不稳，舍棹宿谁门。
李昌符,南潭,匝岸青芜掩古苔，面山亭树枕潭开。有时弦管收筵促，无数凫鹥逆浪来。路入龙祠群木老，风惊渔艇一声回。人传郭恽多游此，谁见当初泛玉杯。
刘驾,唐乐府十首·输者讴,挽粟上高山，高山若平地。力尽心不怨，同我家私事。去者不遑宁，归者唱歌行。相逢古城下，立语天未明。一身远出塞，十口无税征。
韦应物,早春对雪，寄前殿中元侍御,扫雪开幽径，端居望故人。犹残腊月酒，更值早梅春。几日东城陌，何时曲水滨。闻闲且共赏，莫待绣衣新。
宋之问,游陆浑南山自歇马岭到枫香林以诗代书答李舍人適,晨登歇马岭，遥望伏牛山。孤出群峰首，熊熊元气间。太和亦崔嵬，石扇横闪倏。细岑互攒倚，浮巘竞奔蹙。白云遥入怀，青霭近可掬。徒寻灵异迹，周顾惬心目。晨拂鸟路行，暮投人烟宿。粳稻远弥秀，栗芋秋新熟。石髓非一岩，药苗乃万族。间关踏云雨，缭绕缘水木。西见商山芝，南到楚乡竹。楚竹幽且深，半杂枫香林。浩歌清潭曲，寄尔桃源心。
沈佺期,白莲花亭侍宴应制,九日陪天仗，三秋幸禁林。霜威变绿树，云气落青岑。水殿黄花合，山亭绛叶深。朱旗夹小径，宝马驻清浔。苑吏收寒果，饔人膳野禽。承欢不觉暝，遥响素秋砧。
辛常伯,军中行路难（与骆宾王同作）,君不见封狐雄虺自成群，凭深负固结妖氛。玉玺分兵征恶少，金坛授律动将军。将军拥麾宣庙略，战士横戈静夷落。长驱一息背铜梁，直指三危登剑阁。阁道岧峣起戍楼，剑门遥裔俯灵丘。邛关九折无平路，江水双源有急流。征役无期返，他乡岁华晚。杳杳丘陵出，苍苍林薄远。途危紫盖峰，路涩青泥坂。去去指哀牢，行行入不毛。绝壁千里险，连山四望高。中外分区宇，夷夏殊风土。交阯枕南荒，昆弥临北户。川原饶毒雾，谿谷多霪雨。行潦四时流，崩查千岁古。漂梗飞蓬不暂安，扪萝引葛陟危峦。昔时闻道从军乐，今日方知行路难。沧江绿水东流驶，炎州丹徼南中地。南中南斗映星河，秦关秦塞阻烟波。三春边地风光少，五月泸川瘴疠多。朝驱疲斥候，夕息倦樵歌。向月弯繁弱，连星转太阿。重义轻生怀一顾，东伐西征凡几度。夜夜朝朝斑鬓新，年年岁岁戎衣故。灞城隅，滇池水，天涯望转积，地际行无已。徒觉炎凉节物非，不知关山千万里。弃置勿重陈，重陈多苦辛。且悦清笳梅柳曲，讵忆芳园桃李人。绛节红旗分日羽，丹心白刃酬明主。但令一被君王知，谁惮三边征战苦。行路难，岐路几千端。无复归云凭短翰，空馀望日想长安。
沈彬,横吹曲辞·入塞曲,欲为皇王服远戎，万人金甲鼓鼙中。阵云暗塞三边黑，兵血愁天一片红。半夜翻营旗搅月，深秋防戍剑磨风。谤书未及明君爇，卧骨将军已殁功。苦战沙间卧箭痕，戍楼闲上望星文。生希国泽分偏将，死夺河源答圣君。鸢觑败兵眠白草，马惊边鬼哭阴云。功多地远无人纪，汉阁笙歌日又曛。
韩愈,戏题牡丹,幸自同开俱隐约，何须相倚斗轻盈。陵晨并作新妆面，对客偏含不语情。双燕无机还拂掠，游蜂多思正经营。长年是事皆抛尽，今日栏边暂眼明。
张文规,句,谁云隼旟吏，长对虎头岩。。
崔涂,送僧归江东（一作岐下送蒙上人归天台）,坐彻秦城夏，行登越客船。去留那有著，语默不离禅。叶拥临关路，霞明近海天。更寻同社侣，应得虎溪边。
杜荀鹤,赠友人罢举赴辟命,连天一水浸吴东，十幅帆飞二月风。好景采抛诗句里，别愁驱入酒杯中。渔依岸柳眠圆影，鸟傍岩花戏暖红。不是桂枝终不得，自缘年少好从戎。
姚合,春日同会卫尉崔少卿宅,诗家会诗客，池阁晓初晴。鸟尽山中语，琴多谱外声。映花相劝酒，入洞各题名。疏野常如此，谁人信在城。
杜甫,归雁,东来万里客，乱定几年归。肠断江城雁，高高正北飞。
杜牧,中秋日拜起居表晨渡天津桥即事十六韵献…兼呈工部刘公,碧树康庄内，清川巩洛间。坛分中岳顶，城缭大河湾。广殿含凉静，深宫积翠闲。楼齐云漠漠，桥束水潺潺。过雨柽枝润，迎霜柿叶殷。紫鳞冲晚浪，白鸟背秋山。月拜西归表，晨趋北向班，鸳鸿随半仗，貔虎护重关。玉帐才容足，金樽暂解颜。迹留伤堕屦，恩在乐衔环。南省兰先握，东堂桂早攀。龙门君夭矫，莺谷我绵蛮。分薄嵇心懒，哀多庾鬓班。人惭公幹卧，频送子牟还。自睹宸居壮，谁忧国步艰。只应时与醉，因病纵疏顽。
许浑,访别韦隐居不值,犬吠双岩碧树间，主人朝出半开关。汤师阁上留诗别，杜叟桥边载酒还。栎坞炭烟晴过岭，蓼村渔火夜移湾。故乡芜没兵戈后，凭向溪南买一山。
杨巨源,送李虞仲秀才归东都，因寄元李二友,高翼闲未倦，孤云旷无期。晴霞海西畔，秋草燕南时。邺中多上才，耿耿丹霄姿。顾我于逆旅，与君发光仪。同将儒者方，获忝携人知。幽兰与芳佩，寒玉锵美词。旧友在伊洛，鸣蝉思山陂。到来再春风，梦尽双琼枝。素业且无负，青冥殊未迟。南桥天气好，脉脉一相思。
顾况,古离别,西江上，风动麻姑嫁时浪。西山为水水为尘，不是人间离别人。
王昌龄,寒食即事,晋阳寒食地，风俗旧来传。雨灭龙蛇火，春生鸿雁天。泣多流水涨，歌发舞云旋。西见之推庙，空为人所怜。
刘威,早秋游湖上亭,危亭秋尚早，野思已无穷。竹叶一尊酒，荷香四座风。晓烟孤屿外，归鸟夕阳中。渐爱湖光冷，移舟月满空。
皮日休,奉和鲁望渔具十五咏·种鱼,移土湖岸边，一半和鱼子。池中得春雨，点点活如蚁。一月便翠鳞，终年必赪尾。借问两绶人，谁知种鱼利。
吕温,道州春游欧阳家林亭,道州城北欧阳家，去郭一里占烟霞。主人虽朴甚有思，解留满地红桃花。桃花成泥不须扫，明朝更访桃源老。政成兴足告即归，门前便是家山道。
褚朝阳,五丝,越人传楚俗，截竹竞萦丝。水底深休也，日中还贺之。章施文胜质，列匹美于姬。锦绣侔新段，羔羊寝旧诗。但夸端午节，谁荐屈原祠。把酒时伸奠，汨罗空远而。
虚中,送迁客,倏忽堕鹓行，天南去路长。片言曾不谄，获罪亦何伤。象恋藏牙浦，人贪卖子乡。此心终合雪，去已莫思量。
白居易,新岁赠梦得,暮齿忽将及，同心私自怜。渐衰宜减食，已喜更加年。紫绶行联袂，篮舆出比肩。与君同甲子，岁酒合谁先。
张说,奉和圣制过宁王宅应制,进酒忘忧观，箫韶喜降临。帝尧敦族礼，王季友兄心。竹院龙鸣笛，梧宫凤绕林。大风将小雅，一字尽千金。
李频,寄辛明府,何处无苛政，东南有子男。细将朝客说，须是邑人谙。别业空经稔，归田独未甘。目凝烟积树，心贮月明潭。晓鼓愁方乱，春山睡正酣。不任啼鸟思，乡社欲桑蚕。
李贺,北中寒,一方黑照三方紫，黄河冰合鱼龙死。三尺木皮断文理，百石强车上河水。霜花草上大如钱，挥刀不入迷濛天。争瀯海水飞凌喧，山瀑无声玉虹悬。
沈佺期,横吹曲辞·关山月,汉月生辽海，曈曨出半晖。合昏玄兔郡，中夜白登围。晕落关山迥，光含霜霰微。将军听晓角，战马欲南归。
曹邺,将赴天平职书怀寄翰林从兄,居处绝人事，门前雀罗施。谁遣辟书至，仆隶皆展眉。匹马渡河洛，西风飘路岐。手执王粲笔，闲吟向旌旗。香晚翠莲动，吟馀红烛移。开口啖酒肉，将何报相知。况我魏公子，相顾不相疑。岂学官仓鼠，饱食无所为。白露沾碧草，芙蓉落清池。自小不到处，全家忽如归。吾宗处清切，立在白玉墀。方得一侍座，单车又星飞。愿将门底水，永托万顷陂。
白居易,山雉,五步一啄草，十步一饮水。适性遂其生，时哉山梁雉。梁上无罾缴，梁下无鹰鹯。雌雄与群雏，皆得终天年。嗟嗟笼下鸡，及彼池中雁。既有稻粱恩，必有牺牲患。
李频,长安夜怀,匹马西游日，从吴又转荆。风雷几夜坐，山水半年行。梦永秋灯灭，吟馀晓露明。良时不我与，白发向秦生。
欧阳詹,东风二章,东风叶时，匪沃匪飘。莫雪凝川，莫阴沍郊。朝不徯夕乃销，东风之行地上兮。上德临慝，匪戮匪枭。莫暴在野，莫丑在阶。以踣以歼，夕不徯朝。陇西公来浚都兮。东风叶时，匪凿匪穮。莫蛰在泉，莫枯在条。宵不徯晨乃繇。东风之行地上兮。上德为政，匪食匪招。莫顾于家，莫流于辽。以饱以回，晨不徯宵。陇西公来浚都兮。
姚合,寄崔之仁山人,百门坡上住，石屋两三间。日月难教老，妻儿乞与闲。仙经拣客问，药债煮金还。何计能相访，终身得在山。
令狐楚,奉和严司空重阳日同崔常侍崔郎及诸公登龙山落帽台佳宴,谢公秋思渺天涯，蜡屐登高为菊花。贵重近臣光绮席，笑怜从事落乌纱。萸房暗绽红珠朵，茗碗寒供白露芽。咏碎龙山归出号，马奔流电妓奔车。
张籍,酬孙洛阳,家贫相远住，斋馆入时稀。独坐看书卷，闲行著褐衣。早蝉庭笋老，新雨径莎肥。各离争名地，无人见是非。
包佶,酬兵部李侍郎晚过东厅之作（时自刑部侍郎拜祭酒）,酒礼惭先祭，刑书已旷官。诏驰黄纸速，身在绛纱安。圣位登堂静，生徒跪席寒。庭槐暂摇落，幸为入春看。
陆龟蒙,和袭美初冬偶作寄南阳润卿次韵,逐日生涯敢计冬，可嗟寒事落然空。窗怜返照缘书小，庭喜新霜为橘红。衰柳尚能和月动，败兰犹拟倩烟笼。不知海上今清浅，试与飞书问洛公。
宋之问,扈从登封告成颂,复道开行殿，钩陈列禁兵。和风吹鼓角，佳气动旗旌。后骑回天苑，前山入御营。万方俱下拜，相与乐升平。
白居易,杜陵叟－伤农夫之困也,杜陵叟，杜陵居，岁种薄田一顷馀。三月无雨旱风起，麦苗不秀多黄死。九月降霜秋早寒，禾穗未熟皆青干。长吏明知不申破，急敛暴征求考课。典桑卖地纳官租，明年衣食将何如。剥我身上帛，夺我口中粟。虐人害物即豺狼，何必钩爪锯牙食人肉。不知何人奏皇帝，帝心恻隐知人弊。白麻纸上书德音，京畿尽放今年税。昨日里胥方到门，手持尺牒榜乡村。十家租税九家毕，虚受吾君蠲免恩。
郑谷,锦浦,流落夜凄凄，春寒锦浦西。不甘花逐水，可惜雪成泥。病眼嫌灯近，离肠赖酒迷。凭君嘱鹎鵊，莫向五更啼。
仲子陵,秦镜,万古秦时镜，从来抱至精。依台月自吐，在匣水常清。烂烂金光发，澄澄物象生。云天皆洞鉴，表里尽虚明。但见人窥胆，全胜响应声。妍媸定可识，何处更逃情。
孟郊,结交,铸镜须青铜，青铜易磨拭。结交远小人，小人难姑息。铸镜图鉴微，结交图相依。凡铜不可照，小人多是非。
虞世南,蝉,垂緌饮清露，流响出疏桐。居高声自远，非是藉秋风。
韩偓,惆怅,身情长在暗相随，生魄随君君岂知。被头不暖空沾泪，钗股欲分犹半疑。朗月清风难惬意，词人绝色多伤离。何如饮酒连千醉，席地幕天无所知。
褚亮,祭神州乐章·雍和,泰圻严享，阴郊展敬。礼以导神，乐以和性。黝牲在列，黄琮俯映。九土既平，万邦贻庆。
皮日休,寄琼州杨舍人,德星芒彩瘴天涯，酒树堪消谪宦嗟。行遇竹王因设奠，居逢木客又迁家。清斋净溲桄榔面，远信闲封豆蔻花。清切会须归有日，莫贪句漏足丹砂。
韩愈,奉和虢州刘给事使君三堂新题二十一咏·稻畦,罫布畦堪数，枝分水莫寻。鱼肥知已秀，鹤没觉初深。
权德舆,新安江路,深潭与浅滩，万转出新安。人远禽鱼净，山深水木寒。啸起青蘋末，吟瞩白云端。即事遂幽赏，何心挂儒冠。
刘沧,宿题金山寺,一点青山翠色危，云岩不掩与星期。海门烟树潮归后，江面山楼月照时。独鹤唳空秋露下，高僧入定夜猿知。萧疏水木清钟梵，颢气寒光动石池。
刘长卿,移使鄂州，次岘阳馆怀旧居,多惭恩未报，敢问路何长。万里通秋雁，千峰共夕阳。旧游成远道，此去更违乡。草露深山里，朝朝落客裳。
张鷟,送张郎（香儿）,丈夫存行迹，殷勤为数来。莫作浮萍草，逐浪不知回。
皮日休,七爱诗·元鲁山（德秀）,吾爱元紫芝，清介如伯夷。辇母远之官，宰邑无玷疵。三年鲁山民，丰稔不暂饥。三年鲁山吏，清慎各自持。只饮鲁山泉，只采鲁山薇。一室冰檗苦，四远声光飞。退归旧隐来，斗酒入茅茨。鸡黍匪家畜，琴尊常自怡。尽日一菜食，穷年一布衣。清似匣中镜，直如琴上丝。世无用贤人，青山生白髭。既卧黔娄衾，空立陈寔碑。吾无鲁山道，空有鲁山辞。所恨不相识，援毫空涕垂。
NA,郊庙歌辞·太清宫乐章·终上,不宰元功，无为上圣。洪源长发，诞受天命。金奏迎真，璇宫展盛。备礼周乐，垂光储庆。
刘长卿,送裴二十端公使岭南,苍梧万里路，空见白云来。远国知何在，怜君去未回。桂林无叶落，梅岭自花开。陆贾千年后，谁看朝汉台。
钱起,题萧丞小池,莺鸣蕙草绿，朝与情人期。林沼忘言处，鸳鸿养翮时。春泉滋药暖，晴日度花迟。此会无辞醉，良辰难再追。
李频,镜湖夜泊有怀（东晋太守马臻所筑）,广水遥堤利物功，因思太守惠无穷。自从版筑兴农隙，长与耕耘致岁丰。涨接星津流荡漾，宽浮云岫动虚空。想当战国开时有，范蠡扁舟祗此中。
崔颢,赠轻车,悠悠远行归，经春涉长道。幽冀桑始青，洛阳蚕欲老。忆昨戎马地，别时心草草。烽火从北来，边城闭常早。平生少相遇，未得展怀抱。今日杯酒间，见君交情好。
李冶,得阎伯钧书,情来对镜懒梳头，暮雨萧萧庭树秋。莫怪阑干垂玉箸，只缘惆怅对银钩。
项斯,龙州与韩将军夜会,庭绿草纤纤，边州白露沾。别歌缘剑起，客泪是愁添。见月鹊啼树，避风云满帘。将军尽尊酒，楼上赋星占。
白居易,自咏,须白面微红，醺醺半醉中。百年随手过，万事转头空。卧疾瘦居士，行歌狂老翁。仍闻好事者，将我画屏风。
李商隐,任弘农尉献州刺史乞假还京,黄昏封印点刑徒，愧负荆山入座隅。却羡卞和双刖足，一生无复没阶趋。
郑谷,渭阳楼闲望,千重二华见皇州，望尽凝岚即此楼。细雨不藏秦树色，夕阳空照渭河流。后车宁见前车覆，今日难忘昨日忧。扰扰尘中犹未已，可能疏傅独能休。
顾况,别江南,江城吹晓角，愁杀远行人。汉将犹防虏，吴官欲向秦。布帆轻白浪，锦带入红尘。将底求名宦，平生但任真。
钱起,郭司徒厅夜宴,秋堂复夜阑，举目尽悲端。霜堞鸟声苦，更楼月色寒。美人深别意，斗酒少留欢。明发将何赠，平生双玉盘。
白居易,六年立春日人日作,二日立春人七日，盘蔬饼饵逐时新。年方吉郑犹为少，家比刘韩未是贫。乡园节岁应堪重，亲故欢游莫厌频。试作循潮封眼想，何由得见洛阳春。
李涉,题宇文秀才樱桃,风光莫占少年家，白发殷勤最恋花。今日颠狂任君笑，趁愁得醉眼麻茶。
耿湋,宋中,日暮黄云合，年深白骨稀。旧村乔木在，秋草远人归。废井莓苔厚，荒田路径微。唯馀近山色，相对似依依。
张祜,洛阳感寓,扰扰都城晓四开，不关名利也尘埃。千门甲第身遥入，万里铭旌死后来。洛水暮烟横莽苍，邙山秋日露崔嵬。须知此事堪为镜，莫遣黄金漫作堆。
李贺,金铜仙人辞汉歌,茂陵刘郎秋风客，夜闻马嘶晓无迹。画栏桂树悬秋香，三十六宫土花碧。魏官牵车指千里，东关酸风射眸子。空将汉月出宫门，忆君清泪如铅水。衰兰送客咸阳道，天若有情天亦老。携盘独出月荒凉，渭城已远波声小。
谭用之,江边秋夕,千钟紫酒荐菖蒲，松岛兰舟潋滟居。曲内橘香江客笛，字中岚气岳僧书。吟期汗漫驱金虎，坐约丹青跨玉鱼。七色花虬一声鹤，几时乘兴上清虚。
曹松,驸马宅宴罢,粉墙残月照宫祠，宴阕银瓶一半欹。学语莺儿飞未稳，放身斜坠绿杨枝。
权德舆,书绅诗,和静有真质，斯人称最灵。感物惑天性，触里纷多名。祸机生隐微，智者鉴未形。败礼因近习，哲人自居贞。当令念虑端，鄙嫚不能萌。苟非不逾矩，焉得遂性情。谨之在事初，动用各有程。千里起步武，彗云自纤茎。心源一流放，骇浪奔长鲸。渊木苟端深，枝流则贞清。和理通性术，悠久方昭明。先师留中庸，可以导此生。
赵嘏,江亭晚望,碧江凉冷雁来疏，闲望江云思有馀。秋馆池亭荷叶歇，野人篱落豆花初。无愁自得仙翁术，多病能忘太史书。闻说故园香稻熟，片帆归去就鲈鱼。
杜甫,秋日夔府咏怀奉寄郑监李宾客一百韵,绝塞乌蛮北，孤城白帝边。飘零仍百里，消渴已三年。雄剑鸣开匣，群书满系船。乱离心不展，衰谢日萧然。筋力妻孥问，菁华岁月迁。登临多物色，陶冶赖诗篇。峡束沧江起，岩排石树圆。拂云霾楚气，朝海蹴吴天。煮井为盐速，烧畬度地偏。有时惊叠嶂，何处觅平川。鸂鶒双双舞，猕猿垒垒悬。碧萝长似带，锦石小如钱。春草何曾歇，寒花亦可怜。猎人吹戍火，野店引山泉。唤起搔头急，扶行几屐穿。两京犹薄产，四海绝随肩。幕府初交辟，郎官幸备员。瓜时犹旅寓，萍泛苦夤缘。药饵虚狼藉，秋风洒静便。开襟驱瘴疠，明目扫云烟。高宴诸侯礼，佳人上客前。哀筝伤老大，华屋艳神仙。南内开元曲，常时弟子传。法歌声变转，满座涕潺湲。吊影夔州僻，回肠杜曲煎。即今龙厩水，莫带犬戎膻。耿贾扶王室，萧曹拱御筵。乘威灭蜂虿，戮力效鹰鹯。旧物森犹在，凶徒恶未悛。国须行战伐，人忆止戈鋋。奴仆何知礼，恩荣错与权。胡星一彗孛，黔首遂拘挛。哀痛丝纶切，烦苛法令蠲。业成陈始王，兆喜出于畋。宫禁经纶密，台阶翊戴全。熊罴载吕望，鸿雁美周宣。侧听中兴主，长吟不世贤。音徽一柱数，道里下牢千。郑李光时论，文章并我先。阴何尚清省，沈宋欻联翩。律比昆仑竹，音知燥湿弦。风流俱善价，惬当久忘筌。置驿常如此，登龙盖有焉。虽云隔礼数，不敢坠周旋。高视收人表，虚心味道玄。马来皆汗血，鹤唳必青田。羽翼商山起，蓬莱汉阁连。管宁纱帽净，江令锦袍鲜。东郡时题壁，南湖日扣舷。远游凌绝境，佳句染华笺。每欲孤飞去，徒为百虑牵。生涯已寥落，国步乃迍邅。衾枕成芜没，池塘作弃捐。别离忧怛怛，伏腊涕涟涟。露菊班丰镐，秋蔬影涧瀍。共谁论昔事，几处有新阡。富贵空回首，喧争懒著鞭。兵戈尘漠漠，江汉月娟娟。局促看秋燕，萧疏听晚蝉。雕虫蒙记忆，烹鲤问沈绵。卜羡君平杖，偷存子敬毡。囊虚把钗钏，米尽坼花钿。甘子阴凉叶，茅斋八九椽。阵图沙北岸，市暨瀼西巅。羁绊心常折，栖迟病即痊。紫收岷岭芋，白种陆池莲。色好梨胜颊，穰多栗过拳。敕厨唯一味，求饱或三鳣。儿去看鱼笱，人来坐马鞯。缚柴门窄窄，通竹溜涓涓。堑抵公畦棱，村依野庙壖。缺篱将棘拒，倒石赖藤缠。借问频朝谒，何如稳醉眠。谁云行不逮，自觉坐能坚。雾雨银章涩，馨香粉署妍。紫鸾无近远，黄雀任翩翾。困学违从众，明公各勉旃。声华夹宸极，早晚到星躔。恳谏留匡鼎，诸儒引服虔。不逢输鲠直，会是正陶甄。宵旰忧虞轸，黎元疾苦骈。云台终日画，青简为谁编。行路难何有，招寻兴已专。由来具飞楫，暂拟控鸣弦。身许双峰寺，门求七祖禅。落帆追宿昔，衣褐向真诠。安石名高晋，昭王客赴燕。途中非阮籍，查上似张骞。披拂云宁在，淹留景不延。风期终破浪，水怪莫飞涎。他日辞神女，伤春怯杜鹃。淡交随聚散，泽国绕回旋。本自依迦叶，何曾藉偓佺。炉峰生转盼，橘井尚高褰。东走穷归鹤，南征尽跕鸢。晚闻多妙教，卒践塞前愆。顾凯丹青列，头陀琬琰镌。众香深黯黯，几地肃芊芊。勇猛为心极，清羸任体孱。金篦空刮眼，镜象未离铨。
刘驾,琪树下因吟六韵呈先达者,举世爱嘉树，此树何人识。清秋远山意，偶向亭际得。奇柯交若斗，珍叶密如织。尘中尚青葱，更想尘外色。所宜巢三鸟，影入瑶池碧。移根岂无时，一问紫烟客。
徐夤,题福州天王阁,绝境宜栖独角仙，金张到此亦忘还。三门里面千层阁，万井中心一朵山。江拗碧湾盘洞府，石排青壁护禅关。有时海上看明月，辗出冰轮叠浪间。
李商隐,燕台四首·冬,天东日出天西下，雌凤孤飞女龙寡。青溪白石不相望，堂中远甚苍梧野。冻壁霜华交隐起，芳根中断香心死。浪乘画舸忆蟾蜍，月娥未必婵娟子。楚管蛮弦愁一概，空城舞罢腰支在。当时欢向掌中销，桃叶桃根双姊妹。破鬟矮堕凌朝寒，白玉燕钗黄金蝉。风车雨马不持去，蜡烛啼红怨天曙。
齐己,观荷叶露珠,霏微晓露成珠颗，宛转田田未有风。任器方圆性终在，不妨翻覆落池中。
权德舆,奉和韦曲庄言怀，贻东曲外族诸弟,韦曲冠盖里，鲜原郁青葱。公台睦中外，墅舍邻西东。驺驭出国门，晨曦正曈曨。燕居平外土，野服参华虫。疆畎分古渠，烟霞连灌丛。长幼序以齿，欢言无不同。忆昔全盛时，勋劬播休功。代业扩宇内，光尘蔼墟中。慨息多永叹，歌诗厚时风。小生忝瓜葛，慕义斯无穷。
李益,盐州过胡儿饮马泉（一作过五原胡儿饮马泉）,绿杨著水草如烟，旧是胡儿饮马泉。几处吹笳明月夜，何人倚剑白云天。从来冻合关山路，今日分流汉使前。莫遣行人照容鬓，恐惊憔悴入新年。
李嶷,少年行三首,十八羽林郎，戎衣侍汉王。臂鹰金殿侧，挟弹玉舆傍。驰道春风起，陪游出建章。侍猎长杨下，承恩更射飞。尘生马影灭，箭落雁行稀。薄暮随天仗，联翩入琐闱。玉剑膝边横，金杯马上倾。朝游茂陵道，夜宿凤凰城。豪吏多猜忌，无劳问姓名。
NA,武后明堂乐章·配飨,笙镛间玉宇，文物昭清晖。睟影临芳奠，休光下太微。孝思期有感，明絜庶无违。
张籍,蓟北旅思（一作送远人）,日日望乡国，空歌白苎词。长因送人处，忆得别家时。失意还独语，多愁只自知。客亭门外柳，折尽向南枝。
武元衡,送崔判官使太原,劳君车马此逡巡，我与刘君本世亲。两地山河分节制，十年京洛共风尘。笙歌几处胡天月，罗绮长留蜀国春。报主由来须尽敌，相期万里宝刀新。
张籍,答鄱阳客药名诗,江皋岁暮相逢地，黄叶霜前半夏枝。子夜吟诗向松桂，心中万事喜君知。
包佶,郊庙歌辞·祀雨师乐章·奠币登歌,岁正朱明，礼布元制。惟乐能感，与神合契。阴雾离披，灵驭摇裔。膏泽之庆，期于稔岁。
姜皎,郊庙歌辞·享龙池乐章·第五章,龙池初出此龙山，常经此地谒龙颜。日日芙蓉生夏水，年年杨柳变春湾。尧坛宝匣馀烟雾，舜海渔舟尚往还。愿似飘飖五云影，从来从去九天间。
姚合,赠刘叉,自君离海上，垂钓更何人。独宿空堂雨，闲行九陌尘。避时曾变姓，救难似嫌身。何处相期宿，咸阳酒市春。
韩襄客,句,连理枝前同设誓，丁香树下共论心。
张九龄,奉和圣制初出洛城,东土淹龙驾，西人望翠华。山川只询物，宫观岂为家。十月回星斗，千官捧日车。洛阳无怨思，巡幸更非赊。
齐己,送楚云上人往南岳刺血写《法华经》,剥皮刺血诚何苦，欲写灵山九会文。十指沥干终七轴，后来求法更无君。
齐己,谢人惠十色花笺并棋子,陵州棋子浣花笺，深愧携来自锦川。海蚌琢成星落落，吴绫隐出雁翩翩。留防桂苑题诗客，惜寄桃源敌手仙。捧受不堪思出处，七千馀里剑门前。
杜甫,陈拾遗故宅（宅在射洪县东七里东武山下）,拾遗平昔居，大屋尚修椽。悠扬荒山日，惨澹故园烟。位下曷足伤，所贵者圣贤。有才继骚雅，哲匠不比肩。公生扬马后，名与日月悬。同游英俊人，多秉辅佐权。彦昭超玉价，郭振起通泉。到今素壁滑，洒翰银钩连。盛事会一时，此堂岂千年。终古立忠义，感遇有遗编。
徐凝,寄玄阳先生,不能相见见人传，rv岸山中岱岸边。颜貌只如三二十，道年三百亦藏年。
NA,斜封官语,姚宋为相，邪不如正。太平用事，正不如邪。
陆龟蒙,秋夕文宴（得成字）,笔阵初临夜正清，击铜遥认小金钲。飞觥壮若游燕市，觅句难于下赵城。隔岭故人因会忆，傍檐栖鸟带吟惊。梁王座上多词客，五韵甘心第七成。
杜荀鹤,塞上伤战士,战士说辛勤，书生不忍闻。三边远天子，一命信将军。野火烧人骨，阴风卷阵云。其如禁城里，何以重要勋。
唐彦谦,春残,景为春时短，愁随别夜长。暂棋宁号隐，轻醉不成乡。风雨曾通夕，莓苔有众芳。落花如便去，楼上即河梁。
元淳,寄洛中姊妹》）闻道茂陵山水好，碧溪流水有桃源。（《寄杨女冠》）赤城峭壁无人到，丹灶芝田有鹤来。（霍师妹游天台）三千宫女露蛾眉，笑煮黄金日月迟。（《寓言》，以上俱见《吟窗杂录,弟兄俱已尽，松柏问何人。
张祜,听崔莒侍御叶家歌,宛罗重縠起歌筵，活凤生花动碧烟。一声唱断无人和，触破秋云直上天。
元稹,新政县,新政县前逢月夜，嘉陵江底看星辰。已闻城上三更鼓，不见心中一个人。须鬓暗添巴路雪，衣裳无复帝乡尘。曾沾几许名兼利，劳动生涯涉苦辛。
褚亮,享先农乐章·诚和,粒食伊始，农之所先。古今攸赖，是曰人天。耕斯帝籍，播厥公田。式崇明祀，神其福焉。
崔涯,嘲妓,虽得苏方木，犹贪玳瑁皮。怀胎十个月，生下昆仑儿。布袍披袄火烧毡，纸补箜篌麻接弦。更著一双皮屐子，纥梯纥榻出门前。
杜甫,一室,一室他乡远，空林暮景悬。正愁闻塞笛，独立见江船。巴蜀来多病，荆蛮去几年。应同王粲宅，留井岘山前。
郎士元,送裴补阙入河南幕,皎然青琐客，何事动行轩。苦节酬知己，清吟去掖垣。秋城临海树，寒月上营门。邹鲁诗书国，应无鼙鼓喧。
李商隐,垂柳,垂柳碧鬅茸，楼昏雨带容。思量成夜梦，束久废春慵。梳洗凭张敞，乘骑笑稚恭。碧虚随转笠，红烛近高舂。怨目明秋水，愁眉淡远峰。小阑花尽蝶，静院醉醒蛩。旧作琴台凤，今为药店龙。宝奁抛掷久，一任景阳钟。
蒋冽,台中书怀,持宪当休明，饬躬免颠沛。直绳备豪右，正色清冠盖。寄切才恨薄，职雄班匪大。坐居三独中，立在百僚外。简牍时休暇，依然秋兴多。披书唯骨鲠，循迹少闲和。庭树凌霜柏，池倾萎露荷。岁寒应可见，感此遂成歌。
NA,明皇祀圜丘乐章·豫和,至矣丕构，烝哉太平。授牺膺箓，复禹继明。草木仁化，凫鹥颂声。祀宗陈德，无愧斯诚。
莫宣卿,百官乘月早朝听残漏,建礼俨朝冠，重门耿夜阑。碧空蟾魄度，清禁漏声残。候晓车舆合，凌霜剑佩寒。星河犹皎皎，银箭尚珊珊。杳霭祥光起，霏微瑞气攒。忻逢圣明代，长愿接鹓鸾。
王建,新修道居,世间无所入，学道处新成。两面有山色，六时闻磬声。闲加经遍数，老爱字分明。若得离烦恼，焚香过一生。
李峤,倡妇行,十年倡家妇，三秋边地人。红妆楼上歇，白发陇头新。夜夜风霜苦，年年征戍频。山西长落日，塞北久无春。团扇辞恩宠，回文赠苦辛。胡兵屡攻战，汉使绝和亲。消息如瓶井，沉浮似路尘。空馀千里月，照妾两眉嚬。
杜甫,奉贺阳城郡王太夫人恩命加邓国太夫人,卫幕衔恩重，潘舆送喜频。济时瞻上将，锡号戴慈亲。富贵当如此，尊荣迈等伦。郡依封土旧，国与大名新。紫诰鸾回纸，清朝燕贺人。远传冬笋味，更觉彩衣春。奕叶班姑史，芬芳孟母邻。义方兼有训，词翰两如神。委曲承颜体，鶱飞报主身。可怜忠与孝，双美画骐驎。
卢仝,萧宅二三子赠答诗二十首·客许石,石公说道理，句句出凡格。相知贵知心，岂恨主为客。过须归去来，旦晚上无厄。主人诚贤人，多应不相责。
杜牧,山寺,峭壁引行径，截溪开石门。泉飞溅虚槛，云起涨河轩。隔水看来路，疏篱见定猿。未闲难久住，归去复何言。
权德舆,寓兴,弱冠无所就，百忧钟一身。世德既颠坠，素怀亦堙沦。风烟隔嵩丘，羸疾滞漳滨。昭代未通籍，丰年犹食贫。敢求庖有鱼，但虑甑生尘。俯首愧僮仆，蹇步羞亲宾。岂伊当途者，一一由中人。已矣勿复言，吾将问秋旻。
贯休,夜雨,夜雨山草湿，爽籁杂枯木。闲吟竺仙偈，清绝过于玉。
NA,杂曲歌辞·伊川歌第四,千里东归客，无心忆旧游。挂帆游白水，高枕到青州。
唐彦谦,金陵九日,野菊西风满路香，雨花台上集壶觞。九重天近瞻钟阜，五色云中望建章。绿酒莫辞今日醉，黄金难买少年狂。清歌惊起南飞雁，散作秋声送夕阳。
李白,琴曲歌辞·山人劝酒,苍苍云松，落落绮皓。春风尔来为阿谁，胡蝶忽然满芳草。秀眉霜雪颜桃花，骨青髓绿长美好。称是秦时避世人，劝酒相欢不知老。各守兔鹿志，耻随龙虎争。欻起佐太子，汉王乃复惊。顾谓戚夫人，彼翁羽翼成。归来南山下，泛若云无情。举觞酹巢由，洗耳何独清。浩歌望嵩岳，意气还相倾。
杜牧,初冬夜饮,淮阳多病偶求欢，客袖侵霜与烛盘。砌下梨花一堆雪，明年谁此凭阑干。
白居易,招王质夫（自此后诗为盩厔尉时作）,濯足云水客，折腰簪笏身。喧闲迹相背，十里别经旬。忽因乘逸兴，莫惜访嚣尘。窗前故栽竹，与君为主人。
杜牧,隋堤柳,夹岸垂杨三百里，只应图画最相宜。自嫌流落西归疾，不见东风二月时。
韦庄,题李斯传,蜀魄湘魂万古悲，未悲秦相死秦时。临刑莫恨仓中鼠，上蔡东门去自迟。
白居易,戏题木兰花,紫房日照胭脂拆，素艳风吹腻粉开。怪得独饶脂粉态，木兰曾作女郎来。
司空图,下方,昏旦松轩下，怡然对一瓢。雨微吟思足，花落梦无聊。细事当棋遣，衰容喜镜饶。溪僧有深趣，书至又相邀。
李颀,咏张諲山水（末缺）,小山破体闲支策，落日梨花照空壁。诗堪记室妒风流，画与将军作勍敌。
白居易,酬赠李炼师见招,几年司谏直承明，今日求真礼上清。曾犯龙鳞容不死，欲骑鹤背觅长生。刘纲有妇仙同得，伯道无儿累更轻。若许移家相近住，便驱鸡犬上层城。
常建,岭猿,杳杳袅袅清且切，鹧鸪飞处又斜阳。相思岭上相思泪，不到三声合断肠。
胡曾,咏史诗·郴县,义帝南迁路入郴，国亡身死乱山深。不知埋恨穷泉后，几度西陵片月沉。
方干,贻高谠,都缘相府有宗兄，却恐妨君正路行。石上长松自森秀，雪中孤玉更凝明。西陵晓月中秋色，北固军鼙半夜声。幸有清才与洪笔，何愁高节不公卿。
沈麟,送道士曾昭莹,南北东西事，人间会也无。昔曾栖玉笥，今也返玄都。雪片随天阔，泉声落石孤。丹霄人有约，去采石菖蒲。
白居易,杂曲歌辞·竹枝,瞿塘峡口冷烟低，白帝城头月向西。唱到竹枝声咽处，寒猿晴鸟一时啼。竹枝苦怨怨何人，夜静山空歇又闻。蛮儿巴女齐声唱，愁杀江楼病使君。巴东船舫上巴西，波面风生雨脚齐。水蓼冷花红蔟蔟，江蓠湿叶碧萋萋。江畔谁人唱竹枝，前声断咽后声迟。怪来调苦缘词苦，多是通州司马诗。
袁求贤,早春送郎官出宰,仙郎今出宰，圣主下忧民。紫陌轩车送，丹墀雨露新。趋程犹犯雪，行县正逢春。粉署时回首，铜章已在身。鸣琴化欲展，起草恋空频。今日都门外，悠悠别汉臣。
李贺,仙人,弹琴石壁上，翻翻一仙人。手持白鸾尾，夜扫南山云。鹿饮寒涧下，鱼归清海滨。当时汉武帝，书报桃花春。
岑羲,夜宴安乐公主新宅,金榜重楼开夜扉，琼筵爱客未言归。衔欢不觉银河曙，尽醉那知玉漏稀。
司空图,光化踏青有感,引得车回莫认恩，却成寂寞与谁论。到头不是君王意，羞插垂杨更傍门。
韦应物,赠李儋,丝桐本异质，音响合自然。吾观造化意，二物相因缘。误触龙凤啸，静闻寒夜泉。心神自安宅，烦虑顿可捐。何因知久要，丝白漆亦坚。
独孤及,送阳翟张主簿之任,旧闻阳翟县，西接凤高山。作吏同山隐，知君处剧闲。少年当效用，远道岂辞艰。迟子扬名后，方期彩服还。
皮日休,夜会问答十,寒夜清，帘外迢迢星斗明。况有萧闲洞中客，吟为紫凤呼凰声。瘿木杯，杉赘楠瘤刳得来。莫怪家人畔边笑，渠心只爱黄金罍。落霞琴，寥寥山水扬清音。玉皇仙驭碧云远，空使松风终日吟。莲花烛，亭亭嫩蕊生红玉。不知含泪怨何人，欲问无由得心曲。金火障，红兽飞来射罗幌。夜来斜展掩深炉，半睡芙蓉香荡漾。忆山月，前溪后溪清复绝。看看又及桂花时，空寄子规啼处血。锦鲸荐，碧香红腻承君宴。几度闲眠却觉来，彩鳞飞出云涛面。怀溪云，漠漠闲笼鸥鹭群。有时日暮碧将合，还被鱼舟来触分。霜中笛，落梅一曲瑶华滴。不知青女是何人，三奏未终头已白。月下桥，风外拂残衰柳条。倚栏杆处独自立，青翰何人吹玉箫？
温庭筠,莲浦谣,鸣桡轧轧溪溶溶，废绿平烟吴苑东。水清莲媚两相向，镜里见愁愁更红。白马金鞭大堤上，西江日夕多风浪。荷心有露似骊珠，不是真圆亦摇荡。
皎然,古别离（代人答阎士和）,太湖三山口，吴王在时道。寂寞千载心，无人见春草。谁识缄怨者，持此伤怀抱。孤舟畏狂风，一点宿烟岛。望所思兮若何，月荡漾兮空波。云离离兮北断，鸿眇眇兮南多。身去兮天畔，心折兮湖岸。春风胡为兮塞路，使我归梦兮撩乱。
万彤云,献卢尚书,荷衣拭泪几回穿，欲谒朱门抵上天。不是尚书轻下客，山家无物与王权。
刘长卿,送史判官奏事之灵武，兼寄巴西亲故,中州日纷梗，天地何时泰。独有西归心，遥悬夕阳外。故人奉章奏，此去论利害。阳雁南渡江，征骖去相背。因君欲寄远，何处问亲爱。空使沧洲人，相思减衣带。
卢象,寄河上段十六（一作王维诗）,与君相识即相亲，闻道君家住孟津。为见行舟试借问，客中时有洛阳人。
王昌龄,九江口作,漭漭江势阔，雨开浔阳秋。驿门是高岸，望尽黄芦洲。水与五溪合，心期万里游。明时无弃才，谪去随孤舟。鸷鸟立寒木，丈夫佩吴钩。何当报君恩，却系单于头。
王维,过福禅师兰若,岩壑转微径，云林隐法堂。羽人飞奏乐，天女跪焚香。竹外峰偏曙，藤阴水更凉。欲知禅坐久，行路长春芳。
NA,郊庙歌辞·武后大享拜洛乐章·通和,皇皇灵眷，穆穆神心。暂动凝质，还归积阴。功玄枢纽，理寂高深。衔恩佩德，耸志翘襟。
白居易,听李士良琵琶（人各赋二十八字）,声似胡儿弹舌语，愁如塞月恨边云。闲人暂听犹眉敛，可使和蕃公主闻。
沈佺期,关山月,汉月生辽海，朣胧出半晖。合昏玄菟郡，中夜白登围。晕落关山迥，光含霜霰微。将军听晓角，战马欲南归。
清江,早春书情寄河南崔少府,春日春风至，阳和似不均。病身空益老，愁鬓不知春。宇宙成遗物，光阴促幻身。客游伤末路，心事向行人。道薄犹怀土，时难欲厌贫。微才如可寄，赤县有乡亲。
李涉,再游头陀寺,无因暂泊鲁阳戈，白发兼愁日日多。只恐雪晴花便尽，数来山寺亦无他。
武则天,石淙,三山十洞光玄箓，玉峤金峦镇紫微。均露均霜标胜壤，交风交雨列皇畿。万仞高岩藏日色，千寻幽涧浴云衣。且驻欢筵赏仁智，雕鞍薄晚杂尘飞。
储嗣宗,晚眺徐州延福寺,杉风振旅尘，晚景藉芳茵。片水明在野，万花深见人。静依归鹤思，远惜旧山春。今日惜携手，寄怀吟白蘋。
李商隐,寓目,园桂悬心碧，池莲饫眼红。此生真远客，几别即衰翁。小幌风烟入，高窗雾雨通。新知他日好，锦瑟傍朱栊。
皎然,奉酬李员外使君嘉祐苏台屏营居春首有怀,昔岁为邦初未识，今朝休沐始相亲。移家水巷贫依静，种柳风窗欲占春。诗思先邀乌府客，山情还访白楼人。登临许作烟霞伴，高在方袍间幅巾。
岑参,寻阳七郎中宅即事,万事信苍苍，机心久已忘。无端来出守，不是厌为郎。雨滴芭蕉赤，霜催橘子黄。逢君开口笑，何处有他乡。
李白,送蔡山人,我本不弃世，世人自弃我。一乘无倪舟，八极纵远舵。燕客期跃马，唐生安敢讥。采珠勿惊龙，大道可暗归。故山有松月，迟尔玩清晖。
李洞,寄清演,忽闻清演病，可料苦吟身。不见近诗久，徒言华发新。别来山已破，住处月为邻。几绕庭前树，于今四十春。
刘禹锡,苏州白舍人寄新诗，有叹早白无儿之句，因以赠之,莫嗟华发与无儿，却是人间久远期。雪里高山头白早，海中仙果子生迟。于公必有高门庆，谢守何烦晓镜悲。幸免如新分非浅，祝君长咏梦熊诗。
徐振,雷塘,九重城阙悲凉尽，一聚园林怨恨长。花忆所为犹自笑，草知无道更应荒。诗名占得风流在，酒兴催教运祚亡。若问皇天惆怅事，只应斜日照雷塘。
胡曾,咏史诗·金谷园,一自佳人坠玉楼，繁华东逐洛河流。唯馀金谷园中树，残日蝉声送客愁。
周贺,题何氏池亭,信是虚闲地，亭高亦有苔。绕池逢石坐，穿竹引山回。果落纤萍散，龟行细草开。主人偏好事，终不厌频来。
薛能,杏花,活色生香第一流，手中移得近青楼。谁知艳性终相负，乱向春风笑不休。
白居易,读僧灵彻诗,东林寺里西廊下，石片镌题数首诗。言句怪来还校别，看名知是老汤师。
于邺,长信宫,莫问古宫名，古宫空有城。惟应东去水，不改旧时声。
柯崇,宫怨二首,尘满金炉不炷香，黄昏独自立重廊。笙歌何处承恩宠，一一随风入上阳。长门槐柳半萧疏，玉辇沈思恨有馀。红泪渐消倾国态，黄金谁为达相如。
齐己,严陵钓台,夫子垂竿处，空江照古台。无人更如此，白浪自成堆。鹤静寻僧去，鱼狂入海回。登临秋值晚，树石尽多苔。
无名氏,河中石刻,雨滴空阶晓，无心换夕香。井梧花落尽，一半在银床。
郎士元,郢城秋望,白首思归归不得，空山闻雁雁声哀。高城落日望西北，又见秋风逐水来。
王建,寒食行,寒食家家出古城，老人看屋少年行。丘垄年年无旧道，车徒散行入衰草。牧儿驱牛下冢头，畏有家人来洒扫。远人无坟水头祭，还引妇姑望乡拜。三日无火烧纸钱，纸钱那得到黄泉。但看垄上无新土，此中白骨应无主。
白居易,宿窦使君庄水亭,使君何在在江东，池柳初黄杏欲红。有兴即来闲便宿，不知谁是主人翁。
赵嘏,灵岩寺,馆娃宫伴千年寺，水阔云多客到稀。闻说春来更惆怅，百花深处一僧归。
司空图,争名,争名岂在更搜奇，不朽才消一句诗。穷辱未甘英气阻，乖疏还有正人知。荷香浥露侵衣润，松影和风傍枕移。只此共栖尘外境，无妨亦恋好文时。
徐凝,春雨,花时闷见联绵雨，云入人家水毁堤。昨日春风源上路，可怜红锦枉抛泥。
章孝标,蜀中上王尚书,梓桐花幕碧云浮，天许文星寄上头。武略剑峰环相府，诗情锦浪浴仙洲。丁香风里飞笺草，邛竹烟中动酒钩。自古名高闲不得，肯容王粲赋登楼。
元稹,菊花,秋丛绕舍似陶家，遍绕篱边日渐斜。不是花中偏爱菊，此花开尽更无花。
韦表微,池州夫子庙麟台,二仪既闭，三象乃乖。圣道埋郁，人心不开。上无文武，下有定哀。吁嗟麟兮，孰为来哉。周虽不纲，孔实嗣圣。诗书既删，礼乐大定。劝善惩恶，奸邪乃正。吁嗟麟兮，克昭符命。圣与时合，代行位尊。苟或乖戾，身穷道存。於昭鲁邑，栖迟孔门。吁嗟麟兮，孰知其仁。运极数残，德至时否。楚国浸广，秦封益侈。墙仞迫厄，崎岖阙里。吁嗟麟兮，靡有攸止。世治则麟，世乱则麇。出非其时，麋鹿同群。孔不自圣，麟不自祥。吁嗟麟兮，天何所亡。
孙鲂,江南野录》）结宇孤峰上，安禅巨浪间。分开朝海浪，留住过江云。（以上并《金山寺》）划多灰杂苍虬迹，坐久烟消宝鸭香。（《夜坐,游子未归去，野花愁破心。划多灰渐冷，坐久席成痕。
杜牧,黄州竹径斗,竹浊蟠小径，屈折斗蛇来。三年得归去，知绕几千回。
杜甫,九日蓝田崔氏庄,老去悲秋强自宽，兴来今日尽君欢。羞将短发还吹帽，笑倩旁人为正冠。蓝水远从千涧落，玉山高并两峰寒。明年此会知谁健，醉把茱萸子细看。
罗隐,绣,一片丝罗，洞房西室女工劳。花随玉指添春色，鸟逐金针长羽毛。蜀锦谩夸声自贵，越绫虚说价功高。可中用作鸳鸯被，红叶枝枝不碍刀。
李绅,滁阳春日怀果园闲宴（园中杂树，多手植也）,西园到日栽桃李，红白低枝拂酒杯。繁艳只愁风处落，醉筵多就月中开。劝人莫折怜芳早，把烛频看畏晓催。闻道数年深草露，几株犹得近池台。
张泌,思越人,燕双飞，莺百转，越波堤下长桥。斗钿花筐金匣恰，舞衣罗薄纤腰。东风澹荡慵无力，黛眉愁聚春碧。满地落花无消息，月明肠断空忆。
赵嘏,华清宫和杜舍人（一作张祜诗）,五十年天子，离宫仰峻墙。登封时正泰，御宇日何长。上位先名实，中兴事宪章。起戎轻甲胄，馀地复河湟。道帝玄元祖，儒封孔子王。因缘百司署，丛会一人汤。渭水波摇绿，秦郊草半黄。马驯金勒细，鹰健玉铃锵。下箭朱弓满，鸣鞭皓腕攘。畋思获吕望，谏只避周昌。兔迹贪前逐，枭心不早防。几添鹦鹉劝，先赐荔枝尝。月锁千门静，天吹一笛凉。细音摇羽珮，轻步宛霓裳。祸乱基潜结，升平意遽忘。衣冠逃犬虏，鼙鼓动渔阳。外戚心殊迫，中途事可量。血埋妃子艳，创断禄儿肠。近侍烟尘隔，前踪辇路荒。益知迷宠佞，遗恨丧贤良。北阙尊明主，南宫逊上皇。禁清馀凤吹，池冷睡龙光。祝寿山犹在，流年水共伤。杜鹃魂厌蜀，蝴蝶梦悲庄。雀卵遗雕栱，虫丝罥画梁。紫苔侵壁润，红树闭门芳。守吏齐鸳瓦，耕民得翠珰。登年齐酺乐，讲武旧兵场。暮草深岩翠，幽花坠径香。不堪垂白叟，行折御沟杨。
赵鸾鸾,檀口,衔杯微动樱桃颗，咳唾轻飘茉莉香。曾见白家樊素口，瓠犀颗颗缀榴芳。
李询,赠织锦人,札札机声晓复晡，眼穿力尽竟何如。美人一曲成千赐，心里犹嫌花样疏。
孟贯,江边闲步,闲来南渡口，迤逦看江枫。一路波涛畔，数家芦苇中。远汀排晚树，深浦漾寒鸿。吟罢慵回首，此情谁与同。
皮日休,奉和鲁望怀杨台文杨鼎文二秀才,羊昙留我昔经春，各以篇章斗五云。宾草每容闲处见，击琴多任醉中闻。钓前青翰交加倚，醉后红鱼取次分。为说风标曾入梦，上仙初著翠霞裙。
齐己,送友人游湘中,怀才难自住，此去亦如僧。何处西风夜，孤吟旅舍灯。路沿湘树叠，山入楚云层。若有东来札，归鸿亦可凭。
元稹,松鹤,渚宫本坳下，佛庙有台阁。台下三四松，低昂势前却。是时晴景丽，松梢残雪薄。日色相玲珑，纤云映罗幕。逡巡九霄外，似振风中铎。渐见尺帛光，孤飞唳空鹤。裴回耀霜雪，顾慕下寥廓。蹋动樛盘枝，龙蛇互跳跃。俯瞰九江水，旁瞻万里壑。无心眄乌鸢，有字悲城郭。清角已沉绝，虞韶亦冥寞。鶱翻勿重留，幸及钧天作。
郭震,子夜四时歌六首·冬歌,北极严气升，南至温风谢。调丝竞短歌，拂枕怜长夜。帷横双翡翠，被卷两鸳鸯。婉态不自得，宛转君王床。
杜甫,哭李常侍峄二首,一代风流尽，修文地下深。斯人不重见，将老失知音。短日行梅岭，寒山落桂林。长安若个畔，犹想映貂金。青琐陪双入，铜梁阻一辞。风尘逢我地，江汉哭君时。次第寻书札，呼儿检赠诗。发挥王子表，不愧史臣词。
殷尧藩,闲居,茂苑闲居木石同，旋开小径翦蒿蓬。虚游心在鸿濛外，穴处身疑培塿中。花影一阑吟夜月，松声半榻卧秋风。百年寄傲聊容膝，何必高车驷马通。
武元衡,中秋夜听歌联句,此夕来奔月，何时去上天。云鬟方自照，玉腕更呈鲜。燕婉人间意，飘飖物外缘。诗裁明月扇，歌索想夫怜。暗染荀香久，长随楚梦偏。会当来彩凤。仿佛逐神仙。
李贺,春坊正字剑子歌,先辈匣中三尺水，曾入吴潭斩龙子。隙月斜明刮露寒，练带平铺吹不起。蛟胎皮老蒺藜刺，鸊鹈淬花白鹇尾。直是荆轲一片心，莫教照见春坊字。挼丝团金悬bAzy，神光欲截蓝田玉。提出西方白帝惊，嗷嗷鬼母秋郊哭。
NA,广陵古冢石刻,日为箭兮月为弓，四时躬人兮无穷。但得天将明月死，不觉人随流水空。山川秀兮碧穹窿，崇夫人墓兮直其中。猿啼鸟啸烟濛濛，千年万年松柏风。
张乔,赠仰大师,仰山因久住，天下仰山名。井邑身虽到，林泉性本清。野云居处尽，江月定中明。仿佛曾相识，今来隔几生。
孟郊,题林校书花严寺书窗,隐咏不夸俗，问禅徒净居。翻将白云字，寄向青莲书。拟古投松坐，就明开纸疏。昭昭南山景，独与心相如。
杜甫,奉寄章十侍御,淮海维扬一俊人，金章紫绶照青春。指麾能事回天地，训练强兵动鬼神。湘西不得归关羽，河内犹宜借寇恂。朝觐从容问幽仄，勿云江汉有垂纶。
吕岩,题凤翔府天庆观,得道年来八百秋，不曾飞剑取人头。玉皇未有天符至，且货乌金混世流。
卿云,旧国里,旧居梨岭下，风景近炎方。地暖生春早，家贫觉岁长。石房云过湿，杉径雨馀香。日夕竟无事，诗书聊自强。
郑谷,送人之九江谒郡侯苗员外绅,泽国寻知己，南浮不偶游。湓城分楚塞，庐岳对江州。晓饭临孤屿，春帆入乱流。双旌相望处，月白庾公楼。
赵嘏,杂曲歌辞·昔昔盐·长垂双玉啼,双双红泪堕，度日暗中啼。雁出居延北，人犹辽海西。向灯垂玉枕，对月洒金闺。不惜罗衣湿，惟愁归意迷。
卢纶,送李方东归（即故李校书端亲弟）,故交三四人，闻别共沾巾。举目是陈事，满城无至亲。身从丧日病，家自俭年贫。此去何堪远，遗孤在旧邻。
许学士,东洛货丹,三千功满去升天，一住人间数百年。华表他时却归日，沧溟应恐变桑田。
温庭筠,春日（一作齐梁体）,柳岸杏花稀，梅梁乳燕飞。美人鸾镜笑，嘶马雁门归。楚宫云影薄，台城心赏违。从来千里恨，边色满戎衣。
孟郊,吴安西馆赠从弟楚客,蒙笼杨柳馆，中有南风生。风生今为谁，湘客多远情。孤枕楚水梦，独帆楚江程。觉来残恨深，尚与归路并。玉匣五弦在，请君时一鸣。
崔兴宗,同王右丞送瑗公南归,行苦神亦秀，泠然谿上松。铜瓶与竹杖，来自祝融峰。常愿入灵岳，藏经访遗踪。南归见长老，且为说心胸。
白居易,送客南迁,我说南中事，君应不愿听。曾经身困苦，不觉语叮咛。烧处愁云梦，波时忆洞庭。春畬烟勃勃，秋瘴露冥冥。蚊蚋经冬活，鱼龙欲雨腥。水虫能射影，山鬼解藏形。穴掉巴蛇尾，林飘鸩鸟翎。飓风千里黑，qL草四时青。客似惊弦雁，舟如委浪萍。谁人劝言笑，何计慰漂零。慎勿琴离膝，长须酒满瓶。大都从此去，宜醉不宜醒。
孙逖,丹阳行,丹阳古郡洞庭阴，落日扁舟此路寻。传是东南旧都处，金陵中断碧江深。在昔风尘起，京都乱如燬。双阙戎虏间，千门战场里。传闻一马化为龙，南渡衣冠亦愿从。石头横帝里，京口拒戎锋。青枫林下回天跸，杜若洲前转国容。都门不见河阳树，辇道唯闻建业钟。中原悠悠几千里，欲扫欃枪未云已。英雄倾夺何纷然，一盛一衰如逝川。可怜宫观重江里，金镜相传三百年。自从龙见圣人出，六合车书混为一。昔年王气今何在，并向长安就尧日。荆榛古木闭荒阡，共道繁华不复全。赤县唯馀江树月，黄图半入海人烟。暮来山水登临遍，览古愁吟泪如霰。唯有空城多白云，春风淡荡无人见。
刘禹锡,鶗鴂吟,朝阳有鸣凤，不闻千万祀。鶗鴂催众芳，晨间先入耳。秋风白露晞，从是尔啼时。如何上春日，唧唧满庭飞。
杨厚,早起,星汉转寒更，伊余索寞情。钟催归梦断，雁引远愁生。危壁兰光暗，疏帘露气清。闲庭聊一望，海日未分明。
孙光宪,杂曲歌辞·杨柳枝,闾门风暖落花干，飞遍江南雪不寒。独有晚来临水驿，闲人多凭赤阑干。有池有榭即濛濛，浸润翻成长养功。恰似有人长点检，著行排立向春风。根柢虽然傍浊河，无妨终日近笙歌。骖骖金带谁堪比，还笑黄莺不较多。万株枯槁怨亡隋，似吊吴台各自垂。好是淮阴明月里，酒楼横笛不胜吹。
杨炯,和石侍御山庄,烟霞非俗宇，岩壑只幽居。水浸何曾畎，荒郊不复锄。影浓山树密，香浅泽花疏。阔堑防斜径，平堤夹小渠。莲房若个实，竹节几重虚。萧然隔城市，酌醴焚枯鱼。
薛能,春日闲居,权门多见薄，吾道岂终行。散地徒忧国，良时不在城。花繁春正王，茶美梦初惊。赖有兹文在，犹堪畅此生。
NA,武后明堂乐章·皇帝行,仰膺历数，俯顺讴歌。远安迩肃，俗阜时和。化光玉镜，讼息金科。方兴典礼，永戢干戈。
杜甫,将适吴楚，留别章使君留后，兼幕府诸公，得柳字,我来入蜀门，岁月亦已久。岂惟长儿童，自觉成老丑。常恐性坦率，失身为杯酒。近辞痛饮徒，折节万夫后。昔如纵壑鱼，今如丧家狗。既无游方恋，行止复何有。相逢半新故，取别随薄厚。不意青草湖，扁舟落吾手。眷眷章梓州，开筵俯高柳。楼前出骑马，帐下罗宾友。健儿簸红旗，此乐或难朽。日车隐昆仑，鸟雀噪户牖。波涛未足畏，三峡徒雷吼。所忧盗贼多，重见衣冠走。中原消息断，黄屋今安否。终作适荆蛮，安排用庄叟。随云拜东皇，挂席上南斗。有使即寄书，无使长回首。
项斯,日东病僧,云水绝归路，来时风送船。不言身后事，犹坐病中禅。深壁藏灯影，空窗出艾烟。已无乡土信，起塔寺门前。
崔峒,赠元秘书,旧书稍稍出风尘，孤客逢秋感此身。秦地谬为门下客，淮阴徒笑市中人。也闻阮籍寻常醉，见说陈平不久贫。幸有故人茅屋在，更将心事问情亲。
贾岛,送贺兰上人,野僧来别我，略坐傍泉沙。远道擎空钵，深山蹋落花。无师禅自解，有格句堪夸。此去非缘事，孤云不定家。
孟浩然,登总持寺浮图,半空跻宝塔，晴望尽京华。竹绕渭川遍，山连上苑斜。四门开帝宅，阡陌俯人家。累劫从初地，为童忆聚沙。一窥功德见，弥益道心加。坐觉诸天近，空香送落花。
杜荀鹤,秋日旅舍卧病呈所知,秋色上庭枝，愁怀切向谁。青云无势日，华发有狂时。枕上闻风雨，江南系别离。如何吟到此，此道不闻知。
陈标,长安秋思（一作白纻歌）,吴女秋机织曙霜，冰蚕吐丝月盈筐。金刀玉指裁缝促，水殿花楼弦管长。舞袖慢移凝瑞雪，歌尘微动避雕梁。唯愁陌上芳菲度，狼藉风池荷叶黄。
卢藏用,九日幸临渭亭登高应制得开字,上月重阳满，中天万乘来。萸依佩里发，菊向酒边开。圣泽烟云动，宸文象纬回。小臣无以答，愿奉亿千杯。
许浑,送林处士自闽中道越由霅抵两川,书剑少青眼，烟波初白头。乡关背梨岭，客路转蘋洲。处困道难固，乘时恩易酬。镜中非访戴，剑外欲依刘。高枕海天暝，落帆江雨秋。鼍声应远鼓，蜃气学危楼。智士役千虑，达人经百忧。唯闻陶靖节，多在醉乡游。
李白,送张舍人之江东,张翰江东去，正值秋风时。天清一雁远，海阔孤帆迟。白日行欲暮，沧波杳难期。吴洲如见月，千里幸相思。
耿湋,盩厔客舍,寥寂荒垒下，客舍雨微微。门见苔生满，心惭吏到稀。篱花看未发，海燕欲先归。无限堪惆怅，谁家复捣衣。
刘禹锡,有僧言罗浮事，因为诗以写之,君言罗浮上，容易见九垠。渐高元气壮，汹涌来翼身。夜宿最高峰，瞻望浩无邻。海黑天宇旷，星辰来逼人。是时当朏魄，阴物恣腾振。日光吐鲸背，剑影开龙鳞。倏若万马驰，旌旗耸奫沦。又如广乐奏，金石含悲辛。疑其有巨灵，怪物尽来宾。阴阳迭用事，乃俾夜作晨。咿喔天鸡鸣，扶桑色昕昕。赤波千万里，涌出黄金轮。下视生物息，霏如隙中尘。醯鸡仰瓮口，亦谓云汉津。世人信耳目，方寸度大钧。安知视听外，怪愕不可陈。悠悠想大方，此乃杯水滨。知小天地大，安能识其真。
王维,相和歌辞·陇西行,十里一走马，五里一扬鞭。都护军书至，匈奴围酒泉。关山正飞雪，烽戍断无烟。
杜甫,季秋江村,乔木村墟古，疏篱野蔓悬。清琴将暇日，白首望霜天。登俎黄甘重，支床锦石圆。远游虽寂寞，难见此山川。
刘斌,和许给事伤牛尚书,名臣不世出，百工之所求。况乃非常器，遭逢兴运秋。符彩照千里，铨衡综九流。经纶资百物，樽俎寄皇猷。韶濩倾复理，典礼紊还修。虽贞栋梁任，兼好艺文游。伫闻和鼎实，行当奉介丘。高衢翻税驾，阅水遽迁舟。传呼更何日，曳履闻无由。归魂藐修路，征棹舣邗沟。林薄长风惨，江上寒云愁。夜台终不曙，遗芳徒自留。
王维,洛阳女儿行（时年十六，一作十八）,洛阳女儿对门居，才可容颜十五馀。良人玉勒乘骢马，侍女金盘鲙鲤鱼。画阁朱楼尽相望，红桃绿柳垂檐向。罗帏送上七香车，宝扇迎归九华帐。狂夫富贵在青春，意气骄奢剧季伦。自怜碧玉亲教舞，不惜珊瑚持与人。春窗曙灭九微火，九微片片飞花琐。戏罢曾无理曲时，妆成只是薰香坐。城中相识尽繁华，日夜经过赵李家。谁怜越女颜如玉，贫贱江头自浣纱。
罗隐,七夕,络角星河菡萏天，一家欢笑设红筵。应倾谢女珠玑箧，尽写檀郎锦绣篇。香帐簇成排窈窕，金针穿罢拜婵娟。铜壶漏报天将晓，惆怅佳期又一年。
徐坚,奉和圣制送张说赴集贤院学士赐宴赋得虚字,崇文德化洽，新殿集贤初。庸菲参高选，首滥承明庐。殊私光辅弼，荣送列簪裾。座引中厨馔，杯锡上尊馀。翠叶浓丹苑，晴空卷碧虚。忝同文史地，愿草登封书。
鱼玄机,酬李学士寄簟,珍簟新铺翡翠楼，泓澄玉水记方流。唯应云扇情相似，同向银床恨早秋。
李冶,卧病》）鞞鼓喧行选，旌旗拂座隅。（《陷贼寄故人》）不睹河阳一县花，空见青山三两点。（《寄房明府》，以上俱见《吟窗杂录,经时未架却，心绪乱纵横。已看云鬟散，更念木枯荣。
陆龟蒙,和袭美友人许惠酒以诗征之,冻醪初漉嫩如春，轻蚁漂漂杂蕊尘。得伴方平同一醉，明朝应作蔡经身。
刘沧,怀江南友人,久绝音书隔塞尘，路岐谁与子相亲。愁中独坐秦城夜，别后几经吴苑春。湘岸风来吹绿绮，海门潮上没青蘋。空劳两地望明月，多感断蓬千里身。
李峤,茅,楚甸供王日，衡阳入贡年。麏包青野外，鸱啸绮楹前。尧帝成茨罢，殷汤祭雨旋。方期大君锡，不惧小巫捐。
王建,白纻歌二首,天河漫漫北斗璨，宫中乌啼知夜半。新缝白纻舞衣成，来迟邀得吴王迎。低鬟转面掩双袖。玉钗浮动秋风生。酒多夜长夜未晓，月明灯光两相照。后庭歌声更窈窕。馆娃宫中春日暮，荔枝木瓜花满树。城头乌栖休击鼓，青娥弹瑟白纻舞。夜天曈曈不见星，宫中火照西江明。美人醉起无次第，堕钗遗珮满中庭。此时但愿可君意，回昼为宵亦不寐。年年奉君君莫弃。
薛能,赠苗端公二首,繁总近何如，君才必有馀。身欢步兵酒，吏写鲁连书。坐默闻鼙吹，庭班见雪初。沉碑若果去，一为访邻居。至老不相疏，斯言不是虚。两心宜一体，同舍又邻居。晓角秋砧外，清云白月初。从军何有用，未造鲁连书。
于鹄,别齐太守,花里南楼春夜寒，还如王屋上天坛。归山不道无明月，谁共相从到晓看。
李郢,寒食野望,旧坟新陇哭多时，流世都堪几度悲。乌鸟乱啼人未远，野风吹散白棠梨。
郑谷,江宿闻芦管（商船小童善吹）,塞曲凄清楚水滨，声声吹出落梅春。须知风月千樯下，亦有葫芦河畔人。
杨夔,送日东僧游天台,一瓶离日外，行指赤城中。去自重云下，来从积水东。攀萝跻石径，挂锡憩松风。回首鸡林道，唯应梦想通。
张乔,商山道中,春去计秋期，长安在梦思。多逢山好处，少值客行时。云起争峰势，花交隐涧枝。停骖一惆怅，应只岭猿知。
严维,九日登高,诗家九日怜芳菊，迟客高斋瞰浙江。汉浦浪花摇素壁，西陵树色入秋窗。木奴向熟悬金实，桑落新开泻玉缸。四子醉时争讲德，笑论黄霸屈为邦。
元结,樊上漫作,漫家郎亭下，复在樊水边。去郭五六里，扁舟到门前。山竹绕茅舍，庭中有寒泉。西边双石峰，引望堪忘年。四邻皆渔父，近渚多闲田。且欲学耕钓，于斯求老焉。
韦应物,答赵氏生伉,暂与云林别，忽陪鸳鹭翔。看山不得去，知尔独相望。
项斯,题令狐处士溪居,白发已过半，无心离此溪。病尝山药遍，贫起草堂低。为月窗从破，因诗壁重泥。近来常夜坐，寂寞与僧齐。
韩偓,秋雨内宴（乙卯年作）,一带清风入画堂，撼真珠箔碎玎珰。更看槛外霏霏雨，似劝须教醉玉觞。
皎然,和李侍御萼岁初夜集处士书阁（书阁即侍御所创）,迟贤新置阁，高意此郊居。古径行春早，新窗见月初。放歌还倚瑟，讲道亦观书。为我留禅位，来逢此会疏。
罗隐,送魏校书兼呈曹使君,乱离无计驻生涯，又事东游惜岁华。村店酒旗沽竹叶，野桥梅雨泊芦花。雠书发迹官虽屈，负米安亲路不赊。应见使君论世旧，扫门重得向曹家。
李白,杂诗,白日与明月，昼夜尚不闲。况尔悠悠人，安得久世间。传闻海水上，乃有蓬莱山。玉树生绿叶，灵仙每登攀。一食驻玄发，再食留红颜。吾欲从此去，去之无时还。
赵嘏,自遣,晚树疏蝉起别愁，远人回首忆沧洲。江连故国无穷恨，日带残云一片秋。久客转谙时态薄，多情只共酒淹留。到头生长烟霞者，须向烟霞老始休。
张祜,杂曲歌辞·少年行,少年足风情，垂鞭卖眼行。带金师子小，裘锦骐驎狞。选匠装金镫，推钱买钿筝。李陵虽效死，时论得虚名。
吕温,合江亭槛前多高竹不见远岸花客命翦之感而成咏,吉凶岂前卜，人事何翻覆。缘看数日花，却翦凌霜竹。常言契君操，今乃妨众目。自古病当门，谁言出幽独。
吴融,秋日经别墅,别墅萧条海上村，偶期兰菊与琴尊。檐横碧嶂秋光近，树带闲潮晚色昏。幸有白云眠楚客，不劳芳草思王孙。北山移去前文在，无复教人叹晓猿。
李益,中桥北送穆质兄弟应制，戏赠萧二策,洛水桥边雁影疏，陆机兄弟驻行车。欲陈汉帝登封草，犹待萧郎寄内书。
元稹,别后西陵晚眺,晚日未抛诗笔砚，夕阳空望郡楼台。与君后会知何日，不似潮头暮却回。
张文姬,沙上鹭,沙头一水禽，鼓翼扬清音。只待高风便，非无云汉心。
周昙,晋门·再吟,贪泉何处是泉源，只在灵台一点间。必也心源元自有，此泉何必在江山。
张彪,古别离,别离无远近，事欢情亦悲。不闻车轮声，后会将何时。去日忘寄书，来日乖前期。纵知明当返，一息千万思。
李群玉,送郑京昭之云安,君吟高唐赋，路过巫山渚。莫令巫山下，幽梦惹云雨。往事几千年，芬菲今尚传。空留荆王馆，岩嶂深苍然。楚水五月浪，轻舟入蘋烟。送君扬楫去，愁绝郢城篇。
薛逢,李先辈擢第东归有赠送,金榜前头无是非，平人分得一枝归。正怜日暖云飘路，何处宴回风满衣。门掩长淮心更远，渡连芳草马如飞。茂陵自笑犹多病，空有书斋在翠微。
李白,送殷淑三首,海水不可解，连江夜为潮。俄然浦屿阔，岸去酒船遥。惜别耐取醉，鸣榔且长谣。天明尔当去，应便有风飘。白鹭洲前月，天明送客回。青龙山后日，早出海云来。流水无情去，征帆逐吹开。相看不忍别，更进手中杯。痛饮龙筇下，灯青月复寒。醉歌惊白鹭，半夜起沙滩。
白居易,路逢青州王大夫赴镇，立马赠别,大旆拥金羁，书生得者稀。何劳问官职，岂不见光辉。赫赫人争看，翩翩马欲飞。不期前岁尹，驻节语依依。
曹唐,紫河张休真,琪树扶疏压瑞烟，玉皇朝客满花前。山川到处成三月，丝竹经时即万年。树石冥茫初缩地，杯盘狼藉未朝天。东风小饮人皆醉，从听黄龙枕水眠。
曹松,送陈樵校书归泉州,巨塔列名题，诗心亦罕齐。除官京下阙，乞假海门西。别席侵残漏，归程避战鼙。关遥秦雁断，家近瘴云低。候马春风馆，迎船晓月溪。帝京须早入，莫被刺桐迷。
贾岛,送觉兴上人归中条山兼谒河中李司空,又忆西岩寺，秦原草白时。山寻樵径上，人到雪房迟。暮磬潭泉冻，荒林野烧移。闻师新译偈，说拟对旌麾。
李贺,吕将军歌,吕将军，骑赤兔。独携大胆出秦门，金粟堆边哭陵树。北方逆气污青天，剑龙夜叫将军闲。将军振袖挥剑锷，玉阙朱城有门阁。榼榼银龟摇白马，傅粉女郎火旗下。恒山铁骑请金枪，遥闻箙中花箭香。西郊寒蓬叶如刺，皇天新栽养神骥。厩中高桁排蹇蹄，饱食青刍饮白水。圆苍低迷盖张地，九州人事皆如此。赤山秀铤御时英，绿眼将军会天意。
杜审言,和李大夫嗣真奉使存抚河东,六位乾坤动，三微历数迁。讴歌移火德，图谶在金天。子月开阶统，房星受命年。祯符龙马出，宝箓凤凰传。地即交风雨，都仍卜涧瀍。明堂唯御极，清庙乃尊先。不宰神功运，无为大象悬。八荒平物土，四海接人烟。已属群生泰，犹言至道偏。玺书傍问俗，旌节近推贤。秩比司空位，官临御史员。雄词执刀笔，直谏罢楼船。国有大臣器，朝加小会筵。将行备礼乐，送别仰神仙。城阙周京转，关河陕服连。稍观汾水曲，俄指绛台前。姑射聊长望，平阳遂宛然。舜耕馀草木，禹凿旧山川。昔出诸侯上，无何霸业全。中军归战敌，外府绝兵权。隐隐帝乡远，瞻瞻肃命虔。西河偃风俗，东壁挂星躔。井邑枌榆社，陵园松柏田。荣光晴掩代，佳气晓侵燕。雨霈鸿私涤，风行睿旨宣。茕嫠访疾苦，屠钓采贞坚。人乐逢刑措，时康洽赏延。赐逾秦氏级，恩倍汉家钱。拥传咸翘首，称觞竞比肩。拜迎弥道路，舞咏溢郊鄽。杀气西衡白，穷阴北暝玄。飞霜遥渡海，残月迥临边。缅邈朝廷问，周流朔塞旋。兴来探马策，俊发抱龙泉。学总八千卷，文倾三百篇。澄清得使者，作颂有人焉。莫以崇班阂，而云胜托捐。伟材何磊落，陋质几翩翾。江海宁为让，巴渝转自牵。一闻歌圣道，助曲荷陶甄。
杜甫,柳司马至,有使归三峡，相过问两京。函关犹出将，渭水更屯兵。设备邯郸道，和亲逻些城。幽燕唯鸟去，商洛少人行。衰谢身何补，萧条病转婴。霜天到宫阙，恋主寸心明。
贯休,读《杜工部集》二首,造化拾无遗，唯应杜甫诗。岂非玄域橐，夺得古人旗。日月精华薄，山川气概卑。古今吟不尽，惆怅不同时。甫也道亦丧，孤身出蜀城。彩毫终不撅，白雪更能轻。命薄相如命，名齐李白名。不知耒阳令，何以葬先生。
朱湾,七贤庙,常慕晋高士，放心日沈冥。湛然对一壶，土木为我形。下马访陈迹，披榛诣荒庭。相看两不言，犹谓醉未醒。长啸或可拟，幽琴难再听。同心不共世，空见藓门青。
王维,送高適弟耽归临淮作（坐上作）,少年客淮泗，落魄居下邳。遨游向燕赵，结客过临淄。山东诸侯国，迎送纷交驰。自尔厌游侠，闭户方垂帷。深明戴家礼，颇学毛公诗。备知经济道，高卧陶唐时。圣主诏天下，贤人不得遗。公吏奉纁组，安车去茅茨。君王苍龙阙，九门十二逵。群公朝谒罢，冠剑下丹墀。野鹤终踉跄，威凤徒参差。或问理人术，但致还山词。天书降北阙，赐帛归东菑。都门谢亲故，行路日逶迟。孤帆万里外，淼漫将何之。江天海陵郡，云日淮南祠。杳冥沧洲上，荡漭无人知。纬萧或卖药，出处安能期。
郑谷,蜀中春日,海棠风外独沾巾，襟袖无端惹蜀尘。和暖又逢挑菜日，寂寥未是探花人。不嫌蚁酒冲愁肺，却忆渔蓑覆病身。何事晚来微雨后，锦江春学曲江春。
孟郊,谢李輈再到,等闲拜日晚，夫妻犹相疮。况是贤人冤，何必哭飞扬。昨夜梦得剑，为君藏中肠。会将当风烹，血染布衣裳。劳君又叩门，词句失寻常。我不忍出厅，血字湿土墙。血字耿不灭，我心惧惶惶。会有铿锵夫，见之目生光。生光非等闲，君其且安详。
刘禹锡,梁国祠,梁国三郎威德尊，女巫箫鼓走乡村。万家长见空山上，雨气苍茫生庙门。
李嶷,林园秋夜作,林卧避残暑，白云长在天。赏心既如此，对酒非徒然。月色遍秋露，竹声兼夜泉。凉风怀袖里，兹意与谁传。
李商隐,今月二日不自量度辄以诗一首四十韵…咏叹不足之义也,家擅无双誉，朝居第一功。四时当首夏，八节应条风。涤濯临清济，巉岩倚碧嵩。鲍壶冰皎洁，王佩玉丁东。处剧张京兆，通经戴侍中。将星临迥夜，卿月丽层穹。下令销秦盗，高谈破宋聋。含霜太山竹，拂雾峄阳桐。乐道乾知退，当官蹇匪躬。服箱青海马，入兆渭川熊。固是符真宰，徒劳让化工。凤池春潋艳，鸡树晓曈曨。愿守三章约，还期九译通。薰琴调大舜，宝瑟和神农。慷慨资元老，周旋值狡童。仲尼羞问阵，魏绛喜和戎。款款将除蠹，孜孜欲达聪。所求因渭浊，安肯与雷同。物议将调鼎，君恩忽赐弓。开吴相上下，全蜀占西东。锐卒鱼悬饵，豪胥鸟在笼。疲民呼杜母，邻国仰羊公。置驿推东道，安禅合北宗。嘉宾增重价，上士悟真空。扇举遮王导，樽开见孔融。烟飞愁舞罢，尘定惜歌终。岸柳兼池绿，园花映烛红。未曾周顗醉，转觉季心恭。系滞喧人望，便蕃属圣衷。天书何日降，庭燎几时烘。早岁乖投刺，今晨幸发蒙。远途哀跛鳖，薄艺奖雕虫。故事曾尊隗，前修有荐雄。终须烦刻画，聊拟更磨礱。蛮岭晴留雪，巴江晚带枫。营巢怜越燕，裂帛待燕鸿。自苦诚先檗，长飘不后蓬。容华虽少健，思绪即悲翁。感激淮山馆，优游碣石宫。待公三入相，丕祚始无穷。
裴迪,辋川集二十首·漆园,好闲早成性，果此谐宿诺。今日漆园游，还同庄叟乐。
吴融,和陆拾遗题谏院松,落落孤松何处寻，月华西畔结根深。晓含仙掌三清露，晚上宫墙百雉阴。野鹤不归应有怨，白云高去太无心。碧岩秋涧休相望，捧日元须在禁林。
贯休,上孙使君,圣主得贤臣，天地方交泰。恭惟岳精粹，多出于昭代。君侯握文镜，独立尘埃外。王演俗容仪，崔陵小风概。馨香拥兰雪，峻秀高嵩岱。嵇松领岁寒，庄剑无砻淬。威棱玉霜直，匠石金槌大。诗穿明月珠，道拍安期背。中兴鸾凤集，直道风云会。万卷似无书，三山如历块。德乎天所纵，清矣谁堪对。有法在朝端，无尘到冠盖。具瞻从密勿，旦夕调鼎鼐。为君整衢尊，为君戢蕃塞。岂知吾后意，忧此毗陵最。亲手赐彤弓，苍生是繄赖。下车邻寇散，是物冰壶内。龚遂爱廉平，次公太繁碎。袴襦砧动地，父母歌闤闠。雪锁戈鋋，非烟绕旌旆。宁思子产冰，肯羡任棠薤。忽如春再来，不独天重戴。昂藏海峤鹤，冷碧仙庭桧。物物动和气，家家有新态。芙蓉开帟幕，锦帐无纤壒。鼓角穿冻云，恩波动耕耒。奸回改精魄，礼教书绅带。必于尧舜日，还似房杜辈。野人有章句，格力亦慷慨。若不入丘门，世间更谁爱。
杜牧,三川驿伏览座主舍人留题,旧迹依然已十秋，雪山当面照银钩。怀恩泪尽霜天晓，一片馀霞映驿楼。
刘驾,唐乐府十首·乐边人,在乡身亦劳，在边腹亦饱。父兄若一处，任向边头老。
李白,白头吟,锦水东北流，波荡双鸳鸯。雄巢汉宫树，雌弄秦草芳。宁同万死碎绮翼，不忍云间两分张。此时阿娇正娇妒，独坐长门愁日暮。但愿君恩顾妾深，岂惜黄金买词赋。相如作赋得黄金，丈夫好新多异心。一朝将聘茂陵女，文君因赠白头吟。东流不作西归水，落花辞条羞故林。兔丝固无情，随风任倾倒。谁使女萝枝，而来强萦抱。两草犹一心，人心不如草。莫卷龙须席，从他生网丝。且留琥珀枕，或有梦来时。覆水再收岂满杯，弃妾已去难重回。古来得意不相负，只今惟见青陵台。
卢仝,寄萧二十三庆中,萧乎萧乎，忆萧者嵩山之卢。卢扬州，萧歙州。相思过春花，鬓毛生麦秋。千灾万怪天南道，猩猩鹦鹉皆人言。山魈吹火虫入碗，鸩鸟咒诅鲛吐涎。就中南瘴欺北客，凭君数磨犀角吃，我忆君心千百间。千百间君何时还，使我夜夜劳魂魄。
卢景亮,寒夜闻霜钟,洪钟发长夜，清响出层岑。暗入繁霜切，遥传古寺深。何城乱远漏，几处杂疏砧。已警离人梦，仍沾旅客襟。待时当命侣，抱器本无心。倘若无知者，谁能设此音。
周利用,奉和九月九日登慈恩寺浮图应制,山豫乘金节，飞文焕日宫。萸房开圣酒，杏苑被玄功。塔向三天迥，禅收八解空。叨恩奉兰藉，终愧洽薰风。
张籍,送流人,独向长城北，黄云暗塞天。流名属边将，旧业作公田。拥雪添军垒，收冰当井泉。知君住应老，须记别乡年。
朱湾,咏玉,歌玉屡招疑，终朝省复思。既哀黄鸟兴，还复白圭诗。请益先求友，将行必择师。谁知不鸣者，独下董生帷。
李峤,拟古东飞伯劳西飞燕（一本题作东飞伯劳歌）,传书青鸟迎箫凤，巫岭荆台数通梦。谁家窈窕住园楼，五马千金照陌头。罗裙玉珮当轩出，点翠施红竞春日。佳人二八盛舞歌，羞将百万呈双蛾。庭前芳树朝夕改，空驻妍华欲谁待。
孟浩然,寻香山湛上人,朝游访名山，山远在空翠。氛氲亘百里，日入行始至。杖策寻故人，解鞭暂停骑。石门殊豁险，篁径转森邃。法侣欣相逢，清谈晓不寐。平生慕真隐，累日探奇异。野老朝入田，山僧暮归寺。松泉多逸响，苔壁饶古意。谷口闻钟声，林端识香气。愿言投此山，身世两相弃。
皇甫冉,归渡洛水,暝色赴春愁，归人南渡头。渚烟空翠合，滩月碎光流。澧浦饶芳草，沧浪有钓舟。谁知放歌客，此意正悠悠。
蔡希寂,赠张敬微,大河东北望桃林，杂树冥冥结翠阴。不知君作神仙尉，特讶行来云雾深。
牛希济,中兴乐（即湿罗衣）,池塘暖碧浸晴晖，濛濛柳絮轻飞。红蕊凋来，醉梦还稀。春云空有雁归，珠帘垂。东风寂寞，恨郎抛掷，泪湿罗衣。
白居易,对镜,三分鬓发二分丝，晓镜秋容相对时。去作忙官应太老，退为闲叟未全迟。静中得味何须道，稳处安身更莫疑。若使至今黄绮在，闻吾此语亦分司。
贯休,秋晚泊石头驿有寄,萧索漳江北，何人慰寂寥。北风人独立，南国信空遥。烧坞新云白，渔家众木凋。所思不可见，行雁在青霄。
王勃,送卢主簿,穷途非所恨，虚室自相依。城阙居年满，琴尊俗事稀。开襟方未已，分袂忽多违。东岩富松竹，岁暮幸同归。
裴夷直,同乐天中秋夜洛河玩月二首,清洛半秋悬璧月，彩船当夕泛银河。苍龙颔底珠皆没，白帝心边镜乍磨。海上几时霜雪积，人间此夜管弦多。须知天地为炉意，尽取黄金铸作波。不热不寒三五夕，晴川明月正相临。千珠竞没苍龙颔，一镜高悬白帝心。几处凄凉缘地远，有时惆怅值云阴。如何清洛如清昼，共见初升又见沈。
薛逢,北亭醉后叙旧赠东川陈书记,二十年前事尽空，半随波浪半随风。谋身喜断韩鸡尾，辱命羞携楚鹊笼。符竹谬分锦水外，妻孥犹隔散关东。临岐莫怪朱弦绝，曾是君家入爨桐。
齐己,送徐秀才之吴,吴都霸道昌，才子去观光。望阙云天近，朝宗水路长。海门收片雨，建业泊残阳。欲问淮王信，仙都即帝乡。
李白,寓言三首,周公负斧扆，成王何夔夔。武王昔不豫，剪爪投河湄。贤圣遇谗慝，不免人君疑。天风拔大木，禾黍咸伤萎。管蔡扇苍蝇，公赋鸱鸮诗。金縢若不启，忠信谁明之。摇裔双彩凤，婉娈三青禽。往还瑶台里，鸣舞玉山岑。以欢秦娥意，复得王母心。区区精卫鸟，衔木空哀吟。长安春色归，先入青门道。绿杨不自持，从风欲倾倒。海燕还秦宫，双飞入帘栊。相思不相见，托梦辽城东。
卢照邻,同崔录事哭郑员外,文学秋天远，郎官星位尊。伊人表时彦，飞誉满司存。楚席光文雅，瑶山侍讨论。凤词凌汉阁，龟辩罩周园。已陪东岳驾，将逝北溟鲲。如何万化尽，空叹九飞魂。白马西京驿，青松北海门。夜台无晓箭，朝奠有虚尊。一代儒风没，千年陇雾昏。梁山送夫子，湘水吊王孙。仆本多悲泪，沾裳不待猿。闻君绝弦曲，吞恨更无言。
陆龟蒙,以竹夹膝寄赠袭美,截得筼筜冷似龙，翠光横在暑天中。堪临薤簟闲凭月，好向松窗卧跂风。持赠敢齐青玉案，醉吟偏称碧荷筒。添君雅具教多著，为著西斋谱一通。
李咸用,和友人喜相遇十首,为儒自愧已多年，文赋歌诗路不专。肯信披沙难见宝，只怜苫草易成编。燕昭寤寐常求骏，郭隗寻思未是贤。且固初心希一试，箭穿正鹄岂无缘。揣情摩意已无功，只把篇章助国风。宋玉谩夸云雨会，谢连宁许梦魂通。愁成旅鬓千丝乱，吟得寒缸短焰终。难世好居郊野地，出门常喜与人同。惠子休惊学五车，沛公方起斩长蛇。六雄互欲吞诸国，四海终须作一家。自古经纶成世务，暂时朱绿比朝霞。人生心口宜相副，莫使尧阶草势斜。不傍江烟访所思，更应无处展愁眉。数杯竹阁花残酒，一局松窗日午棋。多病却疑天与便，自愚潜喜众相欺。非穷非达非高尚，冷笑行藏只独知。闲吟闲坐道相应，远想南华亦自矜。抛掷家乡轻似梦，寻常心地冷于僧。和羹使用非胥靡，忆鲙言词小季鹰。唯仗十篇金玉韵，此中高旨莫阶升。已向丘门老此躯，可堪空作小人儒。吟中景象千般有，书外囊装一物无。润屋必能知早散，辉山应是不轻沽。短衣宁倦重修谒，谁识高阳旧酒徒。松桂寒多众木分，轻浮如叶自纷纭。韶咸古曲教谁爱，山水清音喜独闻。上国共知传大宝，旧交宁复在青云。相逢莫厌杯中酒，同醉同醒只有君。还淳反朴已难期，依德依仁敢暂违。寡欲自应刚正立，无私翻觉友朋稀。旄头影莫侵黄道，傅说星终近紫微。年纪少他蘧伯玉，幸因多难早知非。麻衣未识帝城尘，四十为儒是病身。有恨不关衔国耻，无愁直为倚家贫。齐轻东海二高士，汉重商山四老人。一种爱闲闲不得，混时行止却应真。任说天长海影沈，友朋情比未为深。唯应乐处无虚日，大半危时得道心。命达夭殇同白首，价高砖瓦即黄金。他年有要玄珠者，赤水萦纡试一寻。
皇甫冉,送裴阐（得归字）,道向毗陵岂是归，客中谁与换春衣。今夜孤舟行近远，子荆零雨正霏霏。
吕岩,渔父词一十八首·知路,那个仙经述此方，参同大易显阴阳。须穷取，莫颠狂，会者名高道自昌。
柳宗元,过衡山见新花开却寄弟,故国名园久别离，今朝楚树发南枝。晴天归路好相逐，正是峰前回雁时。
郑谷,府中寓止寄赵大谏,老作含香客，贫无僦舍钱。神州容寄迹，大尹是同年。密迩都忘倦，乖慵益见怜。雪风花月好，中夜便招延。
白居易,与微之唱和来去常以竹筒贮诗陈协律美而成篇因以此答,拣得琅玕截作筒，缄题章句写心胸。随风每喜飞如鸟，渡水常忧化作龙。粉节坚如太守信，霜筠冷称大夫容。烦君赞咏心知愧，鱼目骊珠同一封。
钱起,江陵晦日陪诸官泛舟,节物堪为乐，江湖有主人。舟行深更好，山趣久弥新。尊酒平生意，烟花异国春。城南无夜月，长袖莫留宾。
唐彦谦,奉使岐下闻唐弘夫行军为贼所擒，伤而有作,报国捐躯实壮夫，楚囚垂欲复神都。云台画像皆何者，青史书名或不孤。散卒半随袁校尉，寡妻休问辟司徒。闻君败绩无归计，气激星辰坐向隅。
白居易,代邻叟言怀,人生何事心无定，宿昔如今意不同。宿昔愁身不得老，如今恨作白头翁。
独孤及,答李滁州忆玉潭新居见寄,从来招隐地，未有剖符人。山水能成癖，巢夷拟独亲。猪肝无足累，马首敢辞勤。扫洒潭中月，他时望德邻。
王昌龄,闺怨,闺中少妇不曾愁，春日凝妆上翠楼。忽见陌头杨柳色，悔教夫婿觅封侯。
白居易,东城桂三首,子堕本从天竺寺，根盘今在阖闾城。当时应逐南风落，落向人间取次生。霜雪压多虽不死，荆榛长疾欲相埋。长忧落在樵人手，卖作苏州一束柴。遥知天上桂花孤，试问嫦娥更要无。月宫幸有闲田地，何不中央种两株。
李白,洗脚亭,白道向姑熟，洪亭临道傍。前有昔时井，下有五丈床。樵女洗素足，行人歇金装。西望白鹭洲，芦花似朝霜。送君此时去，回首泪成行。
鲍溶,子规,中林子规啼，云是古蜀帝。蜀帝胡为鸟，惊急如罪戾。一啼艳阳节，春色亦可替。再啼孟夏林，密叶堪委翳。三啼凉秋晓，百卉无生意。四啼玄冥冬，云物惨不霁。芸黄壮士发，沾洒妖姬袂。悲深寒乌雏，哀掩病鹤翅。胡为托幽命，庇质无完毳。戚戚含至冤，卑卑忌群势。吾闻凤凰长，羽族皆受制。盍分翡翠毛，使学鹦鹉慧。敌怨不在弦，一哀尚能继。那令不知休，泣血经世世。古风失中和，衰代因郑卫。三叹尚淫哀，向渴嘻流涕。如因异声感，乐与中肠契。至教一昏芜，生人遂危脆。古意叹通近，如上青天际。荼蓼久已甘，空劳堇葵惠。谁闻子规苦，思与正声计。
孟郊,寒地百姓吟（为郑相其年居河南畿内百姓大蒙矜恤）,无火炙地眠，半夜皆立号。冷箭何处来，棘针风骚劳。霜吹破四壁，苦痛不可逃。高堂搥钟饮，到晓闻烹炮。寒者愿为蛾，烧死彼华膏。华膏隔仙罗，虚绕千万遭。到头落地死，踏地为游遨。游遨者是谁，君子为郁陶。
李白,窜夜郎，于乌江留别宗十六璟,君家全盛日，台鼎何陆离。斩鳌翼娲皇，炼石补天维。一回日月顾，三入凤凰池。失势青门傍，种瓜复几时。犹会众宾客，三千光路歧。皇恩雪愤懑，松柏含荣滋。我非东床人，令姊忝齐眉。浪迹未出世，空名动京师。适遭云罗解，翻谪夜郎悲。拙妻莫邪剑，及此二龙随。惭君湍波苦，千里远从之。白帝晓猿断，黄牛过客迟。遥瞻明月峡，西去益相思。
刘禹锡,初冬》）樱桃带雨胭脂湿，杨柳当风绿线低。（《题裴令公亭》）山似屏风江似簟，叩舷来往月明中。（《泛舟》）晴日碧空云脚断，一条如练挂山尖。（《瀑布泉》）飞文斗疾敲铜器，陪宴会欢吐锦茵。（《酬李校事,烟波半落新沙地，鸟雀群飞欲雪天。
